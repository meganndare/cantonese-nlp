喂遲啲去唔去旅行啊？你老公有冇平機票啊？
平機票要淡季先有得平𡃉喎。而家旺-。
冇得去嗱。
吓?
而家旺季。通常都係貴𡃉喎，啲機票。
係咩？我聽朋友講話去，誒，Orlando嗰個舊-嗰個迪士尼呢，廿五週年喎。好抵玩喎。直程可以喺裏邊嗰啲酒店住𠻹喎，佢話。
但你哋講嗰啲係，
跟旅行社去囖。
Highseason去𡃉喎。
七八月嗰陣時囖。但係都幾貴喎。都要成萬四蚊，四五日。淨係去Orlando嗰度玩咋喎。冇嘢做。
噉咪食同玩咪啱。但係我-
係裏邊食囖，裏邊冇乜嘢食𡃉咋喎。係唔係啊？你都去過喇。
係食嗰啲乜嘢漢堡包，
咪係囖。
薯條𡃉咋。
玩嗰啲，玩乜嘢啊？MagicKingdom嗰啲囖。係唔係啊？
玩就，多嘢睇多嘢玩。
不過幾日都好悶啫，喺晒裏邊。
唔係喎。佢好大𡃉喎。你一日玩一個場喎，真係。
好○@𡃉。玩咗咁多日。
噉咪瞓覺囖。
黐線。搭飛機去過嗰邊瞓覺呀?
噉放假係relax。係噉𡃉喇。
不過都，不過真係好大裏邊。佢直程可以俾餅帶你呢。借俾你睇喎，睇下裏面有啲乜嘢酒店啊，同埋有啲乜嘢嘢玩嚹。直程可以租，借餅帶俾你返屋企睇喎。
噉呀，我好啲喎。
點解啊？
因為我老公做哩行。我可以唔使話。乜嘢都問佢。我唔使記。
去過幾次唧，你老公Orlando嗰度？
我唔知𡃉，噉平咪去囖。
吓？
即係不過要係淡季嘅時候呢。就唔唔-，一定唔會七八月𡃉嚹。
吓，咪重好。唔使咁多人排長-，排隊。
噉係啊。但係要就啱佢啲假期囖。
我上次去，七八月嗰陣時去呢，排一笪地方玩啊都成半粒鐘啊
差唔多咋我上次去都係。淡季去都要啊。
淡季去你幾時啊？
九月中。
係囖。九月中都咁多人去呀。
係啊。
嗰邊都有人未放完暑假𡃉咩？
唔清楚。但係有啲-有啲遊戲係要排咁耐，
即係好多
但係有啲唔使。有啲好快。
係咩？
但係都唔係好迫人囖。變咗你可以睇嘢，睇煙花嗰啲呢就唔使咁迫。
係囖，係囖。好多人嚹我上次。等到頸都長埋啊。來嚹，下次去邊嚹？
未定啊。要等我老公，睇下佢嗰度有乜嘢平嘅，即係平嘅package，咪睇下去邊囖。
你想去邊喇噉樣？
但係我最想去澳洲紐西蘭嗰邊，因為都未去過。
係呀?澳洲你都未去過咩？
嗯，未啊。
哦，我以為淨係未，紐西蘭未去過𠻹。不過我都想去紐西蘭。
嗯，咪去親都係棱埋紐西蘭一齊𡃉喇？
唔係啊。上次我淨係去澳洲咋。冇去紐西蘭嚹。
唔係即係嗰頭，同埋嗰-嗰邊。噉變咗你係嘞，唔使坐咁耐機喇，一次過坐晒咯。
唔使分開兩次。不過新西-紐西蘭係唔係都-紐西蘭定新西蘭唧究竟？
誒，有人叫New Zealand即係紐，又照譯紐西蘭。有啲叫做新西蘭。其實都係一樣，一個地方。
係囖。好似幾靚喎啲風景，係唔係啊？
嗯，係啊。
係囖。
有海豚定係有鯨魚睇𡃉。有啲觀團，可以出海。
你都唔游水。
但係要-唔係啊，嗰啲要夾啱時間𡃉。要睇佢個嗰嗰段時間啱呢就有一羣𡃉。
哩個去-哩個去帕斯咋喎。
係囖咪澳洲嗰邊囖，Perth。
係啊，係啊。
係囖。
不過澳洲好似冇乜，但係哩個Perth好似好，
但係你join佢嗰啲tour都-都未必一定包一定睇得到。即係佢嗰個叫做唔知觀鯨團定係乜嘢噉樣𡃉。就唔一定包你睇到囖。即係佢會有-有隻船出海。噉樣就
即係到時自己join嗰啲localtour嚹喎，意思係。
誒，如果係自己去就係囖。係囖，即係佢有啲噉嘅團𡃉直頭。
係咩？
係啊。
淨係睇鯨魚呀？有乜嘢睇啊？
喺個海度。噉係啊，係睇海啊，睇珊瑚嗰啲嘢囖。
哦即係餵佢食嘢嗰啲嚹喎。
唔係啊。佢哩個你係○@佢嗰隻唔係𡃉佢嗰隻係睇天然嗰啲𡃉喎，唔係人哋養𡃉喎。直頭喺個海你係等佢。即係可能嗰個時期係一群噉出來呢，所以有時間性囖。你要睇啱邊個時間去，先至有得睇𡃉。唔係你要去就有得睇𡃉嚹。
哦，即係睇下你幾時去，又撞啱有啲團，噉先有得參加囖。係唔係啊?
但係我唔知邊個月份係睇鯨魚最好囖。
算喇。我對鯨魚都冇乜興趣。
啊，我想睇下喎。
係咩？
係喲。因為未見過咁大條鯨魚吖嗎。
咬唔咬人𡃉？
噉我諗我諗即係遠觀𡃉吖嗎。
有冇危險𡃉？大佬。
噉唔同睇香港嗰啲海洋公園嗰啲，都係細吖嗎屬於。
噉就係，吓？海洋公園嗰啲屬於細呀?嗰啲大成點啊？
唔知喲。有時睇即係睇佢嗰啲catalog嗰啲圖片呢，嗰條尾都好大條𡃉喎。
條尾都發死人喇，係唔係啊？
就係想去睇下啲咁，即係天然嘅嘢囖。
但會唔會好貴啊睇哩啲？貴唔貴？
噉唔知啊。價錢唔知啊。睇下到時去先至-唔係喇，去先至check價錢啊嗰啲嘢囖。
不過唔緊要喇。噠你老公個朵。幾時度有得睇唧噉哩啲，知唔知大概？
我唔知𡃉。我唔知個月份係幾時啊。但我知有哩啲嘢睇。
係咩?我又唔係好知喎。
但係睇好似如果照哩啲報紙噉影出來，
應該係夏天噉嘅氣候，係喇。
季節。
都應該係喇。你喺個海嗰度你梗係着泳褲喇，唔係着乜嘢啊。
所以走去澳洲好呢。冬-香港冬天佢夏天吖嗎，可以即係，
噉𠻺係。
避-避寒呀。唔使咁凍。
都好怪啫，如果你十二月去，即係點啊，夏天嘅時侯聖誕節，好似唔係好適應啊，係唔係啊?
未-未試過喎，噉又可以試下喎。
真係未試過喎。
又可以試下喎。
係囖。未試過聖誕節咁熱辣辣喎
真係。
咦你重想去邊吖？
我呀，未去過紐西蘭啊。都想去啊。好似聽講啲天-嗰度好靚喎。風景又靚。
睇風景囖係。
係囖，天氣又好喎。係唔係啊？
唔，唔係-唔知。但係如果係你喺澳洲，即係嗰邊呢會好熱𡃉喎。四十幾度喎。
澳洲好熱？幾時啊？
如果你係夏天去嗰個時候，即係你都，香港冬天先去嗰陣時。
即係你意思係十二月嗰陣時？
係啊，香港十二月嗰時去，嗰度好熱𡃉喎。
係咩？
都曬到好犀利𡃉喎。我老公次次返來都黑晒噉。
咁緊要呀十二月。
係啊，四十幾度𡃉都。
嗰陣時聽人講呢，話澳洲嗰度呢，好鬼多烏蠅𡃉喎。係唔係啊。
係啊。佢話好大隻𡃉。
我又唔覺喎。
我未見過。
係咩？
唔知喺近住帕斯定係唔知，我唔記得近住邊度嗰啲係好大隻𡃉。
係囖。話烏蠅係噉威，係噉，即係點啊，圍住佢來追佢追住佢噉樣喎。
我老公話都係。
係咩？
但係我未見過。
好彩我未去過帕斯啫。
唔知係唔係帕斯啊，即係總之係唔知邊個唔知邊個城市係有啲烏蠅好大隻𡃉。
係啊嗰陣聽人講呢，就係話，嘩啲烏蠅圍住你係噉追住你。好恐怖。
噉你重去過邊度？
重去過邊度？冇啊，美國啊嗰啲喇。
喺美國咪好多嗰啲嗰啲叫做出-嗰啲factoryoutlet呢。
冇喎，冇乜點去喎。
你冇去行咩？
冇喎，個導遊都冇帶我地去
嗰度買嘢抵啲喎。
個導遊都冇帶我哋去。淨係去啲觀光點嗰啲。
哦你跟團可能佢就係去啲旅遊點囖。
係吔，冇啊，
但係我-我同我老公通常自己去呢就好啲囖。就可以揀地方去囖。
啊，啊，噉就梗係喇。你老公成日都去美國。帶隊嗰啲梗係，帶你去啲重點喇。
邊度有平嘢買，有抵嘢食。
咪係囖。你又鍾意shopping喎。
噉放假最好去食啊，玩啊，買嘢啊，就最好𡃉喇。
係囖。係唔係抵好多𡃉嗰邊?買嘢。
嗯，平過香港好多囖。有啲真係起碼半價啊。
半價呀?
係啊。
咪帶定幾個喼去？
通常如果諗住要shopping就係𡃉喇。我帶啲吉喼去𡃉喇。
首先講個-，嗰個古仔呢，就係講《孔融讓梨》嗰個古仔來嘅，好多人呢其實都聽過嗰陣時，最古老嗰個《孔融讓梨》。其實，後來呢有啲人將佢反轉過來嘞，就有個新嘅《孔融讓梨》古仔。噉喎，舊嗰個呢就係話呢，誒，孔融，誒，點解要讓個大梨俾個大哥，自己𠻺要個細梨呢，噉啊表現佢哋呢，就好有孝心，係唔係呢。係唔係尊重哥哥噉樣樣呢，即係大人就食大個，細人就食細個，噉樣樣呢。噉，但係呢，後來呢，有人呢，俾佢加咗新編落去啊。其實呢，孔融呢，拎咗個細-，就話呢，孔融呢，拎走咗個細梨之後呢，其實喺度，好開心喺度偷笑啊，點解偷笑呢？佢周圍話俾人聽，原來個大梨係生蟲嘅，所以呢，佢就專登呢，揾佢大佬同佢鯁咗個大嗰個爛梨佢嘞，佢自己吖，雖然食個細啲呢，就冇生蟲。所以哩個呢，就《孔融讓梨》嗰個新編古仔來𡃉嘞。
George，上次呢，誒，誒，買嗰啲郵票呢，你使唔使排隊啊？
最近哩一次呀？
係啊。
最近哩一次就唔使排啊，因為炒燶晒，好多人。
吓？點樣炒燶晒啊？
因為出得太犀利啊，多到，多到點呢？幾乎你要幾多，佢俾幾多噉樣樣，只要你肯俾錢佢𠻺得𡃉嚹。噉就，誒，而且佢又有好多預早訂晒喇，噉嚹啲人就唔使，唔使去排囖。噉兼夾呢，女，即係，炒女皇郵票嗰陣時又已經炒到七七八八𡃉嘞，而家淨得哩啲，好似雀仔哩啲噉嘅嘢，都冇乜特色，又冇乜嘢特別意思噉樣，好似呃錢噉樣，噉𠻺啲人，就冇乜人嚹，即係，冇咁，冇咁搶得咁犀利囖。而且又，以前𠻺少呢，你就，誒，需求多。而家根本係人都咯，冇人需求嘅時候呢，𠻺根本就炒唔起。你揸咗喺手嗰啲咪盞，唉，睇下點樣樣，幾時甩得身就甩，甩唔到身就真係過渡九七。噉呢，噉就，睇下乜嘢冇晒價值，噉𠻺真係留返來做古董𡃉嚹，嗰陣時。
佢今次就冇出小全章嗰啲？
今次冇，今次。
小全章係唔係多數都會限量嘅呢？
小全章就其實都有限量𡃉，不過佢就限得來佢都印得嗰個發行量都幾大𡃉，又係幾乎你要幾多嘅，佢𠻺俾幾多你𡃉嚹。
噉套摺嗰啲呢？有冇限量啊？
套摺都有限量，但係套摺呢就少，嗰個數量𠻺少啲，因為通常佢都唔做咁多套摺嘅，喀，因為套摺好似有啲唔係幾抵噉嘅感覺。
係喇，我都覺得唔抵。
即係你，十二蚊，係，當你十二蚊郵票，佢賣二十蚊，嗰多出來嗰八蚊呢，只係多個膠套啊，多版介紹啊，噉，即係好似好似日本仔噉樣，包到佢靚一靚噉樣，靚一靚噉又，嘩，你又要俾多八蚊出去。所以就唔係咁抵呢，但係有啲人𠻺鍾意買來收埋啊，
收藏。
即係靚啲喇，即係你起碼連埋套郵票，噉𠻺好-好睇，噉樣樣囖，喀，就唔使淨係得四個郵票，噉𠻺乜都冇噉。
最後，誒，睇下先，九七年七月一號之前呢，最後嗰一套話，誒，都係重係英女皇頭嗰個呢，係唔係有青馬大橋嗰啲𡃉？知唔知佢講乜嘢主題𡃉？
嘩，犀利啊。
犀利呀？
下個月。
五月？
五月，六月幾套郵票出。
幾套呀？佢唔係話得一套咋咩？
唔係。嗱，來𡁵五月中呢就有一套，係，誒，青馬大橋𡃉嚹嗰套真係。香港建設，嗰個係五月十幾號出嘅，出完嗰套之後呢，六月一號呢，就有一套，誒，乜嘢，講嗰個乜嘢啊，傷殘運動會啊。
傷殘運動會？
唔係。
奧運會。
奧運會。
傷殘奧運會，即係嗰陣時俾人鬧佢吖嗎，話佢淨係出李麗珊啊。
淨係出李麗珊，喀喀。
歧視嗰啲傷殘運動員嗰啲成績吖嗎，噉就，所以佢今次就，六月一號呢，佢就㧬一張小全章出來，就係傷殘運動會，好似連埋首日封嘅重有嘅。噉呢到六月尾呢，又有一套乜嘢香港經典系列呀？第十號呀？最後出嘅一套來嘅，又係小全章來嘅。
乜嘢經典啊？
嗱，佢以前一路出過，由經典一二三四五六七八九十噉樣嘅。
唔係吖，經典關於啲乜嘢主題𡃉？你指-
每一次都有一個特別嘅，介紹嘅嘢來嘅，由佢第一號開始至到第十號。
譬如之前係有啲乜嘢啊？
有啲乜嘢，百週年乜嘢郵局，乜嘢百週年啊。噉有啲呢，就係奧運會啊好似係奧運會啊。有啲𠻺郵展啊，噉樣樣𡃉。因為佢，佢其實佢出得幾亂𡃉，發覺佢乜嘢經典系列呢又有一套小全章，另外嗰陣時郵展九七系列，又有一套即係連續，誒，一二三四，噉樣落嘅小全章。噉變咗好容易，撈亂咗囖。噉佢嗰套呢就係第十號嗰一張，就係最後一張來嘅，即係九七前最後一張，六月三十號出嘅。你一買完呢，第日呢嗰套郵票𠻺廢晒𡃉嚹。因為冇-唔會再有任何價值，因為佢女皇頭吖嗎，七月一號之後唔通嗎。噉你變咗六月三十號你買咗呢，你唔用呢，七月一號呢。
乜嘢啊？唔用得𡃉咩，啲郵票？唔係照用得咩？但係只不過你唔會再出啫嗎？係唔係啊？
唔係𡃉，七月一號之後女皇頭嘅郵票係唔用得。
唔用得呀？
係啊。
噉你，係咩？有噉講過咩？佢有宣佈過㗎？
係啊，但係呢，通常佢都唔會真係，如果你真係黏咗落去寄去，佢唔會唔俾你寄𠸏，佢，我諗佢都照收啩，唔會掟返俾你，叫你去黏過啩？
係囖。
不過好似話，誒，佢會收返啲女皇頭郵-，即係有女皇頭嘅郵票，但係呢，就唔係十足價噉收返來，聽講咋。郵局好似佢話唔知可能八折啊。你嗰啲即係炒燶咗嗰啲啊，蝕兩折，蝕兩折出去套返現，好過你揸住來過渡九七做古董噉囖。喀，所以就出埋嗰套之後，另外，嗱，七月一號又有一個乜嘢，回歸嗰套喇。
係喇，又-，係點嘅樣𡃉回歸嗰套？
到而家重未見過樣𡃉。
未見過？
其實而家都五月，乜樣都未見過啊真係。
咦，會唔會出特區旗啊，特區花啊，嗰啲噉嘅嘢呢？
冇人提過嗰個嘢係點嘅樣𡃉。只係話有一-，會出有一套回歸嘅郵票同埋小全章，𠻺首日封，即係乜都出齊，噉樣喇。但係呢就，從來冇人講過嗰套嘢嘅樣係點樣樣嘅。即係乜嘢作-，即係嗰啲構思啊，即係邊個係設計啊，以乜嘢為主題啊，點樣樣，冚唪唥全部冇人講過，所以個個好似懵查查啊，好似斷估噉𡃉咋。所以就出埋哩幾套之後就應該玩完嚹。
你嗰陣時話訂嗰啲呢，即係話有一年裏邊訂呢，噉有冇包埋你頭先講嗰幾款嗰啲?
有啲有，有啲冇。
係囖。佢好似突然間先至話出噉樣。
七月一號嗰套咪有囖，即係佢一早已經預訂咗訂吖嗎，但係哩啲噉嘅其他嗰啲乜嘢啊，傷殘運動會啊，乜嘢經典系列啊，好似哩啲好似，臨時見見個市好嘍，噉𠻺即刻㧬多啲出來。即係好似收，好似，點呢？割禾青嗰啲呢，割埋最後哩，哩一橛收埋就收工噉樣。
噉佢啊，之前俾人嘈得多話佢-即係誒，誒，印嗰個數量唔夠，噉佢今次印多咗，噉變咗佢嗰個，即係賣嗰個情況都唔係太過受，點講啊？唔使話排晒長龍嗰啲噉樣𡃉喇。
係啊。
噉佢都唔會賺得太多嘅，如果係噉。
唔係啊，佢賺得好犀利𡃉。
都賺得好多啊？
佢嗰啲預早訂晒貨嗰啲呢，成年訂晒嗰啲，你冇得，你唔可以見到話個市唔好，我而家唔要嚹噉樣啊。因為佢係年初嗰陣時一次過冚唪唥收晒你啲錢，成年你訂晒𡃉嘞，噉就，到時啊升𠻺梗係你着數喇，如果唔升嘅時候呢，你就，你就真係冇乜，冇乜著數𡃉咋你真係。唔升嘅時候，你𠻺-，你𠻺錢𠻺俾咗佢，貨你𠻺一定要，一定你要要𡃉嘞，喀，噉你咪要咗佢，你就睇下，用得𠻺用，唔用得咪睇下揸住來，睇下點樣樣。即係希望佢有一日或者升得返喇。如果唔係𠻺真係好似，要來做收藏品噉。
但係，係喇，我就唔訂，就因為佢冇得揀吖嗎，即係之前都，誒，又唔會話俾咗個sample你睇先至揀噉樣，又冇得揀直程，，一定要訂。
係啊，冇啊，好多嘢，好多嘢完全-，佢直程話俾你知有啲嘢「你俾錢喇。」
係喇，我唔鍾意噉樣。
連嗰啲嘢係點嘅樣，冚唪唥乜嘢你都唔知，好似有陣時，嗰啲首日封噉，佢有嗰，誒，特別嘅郵chop啲印呢，你訂嗰陣時，佢冇話俾你聽有個特別郵chop𡃉，噉你咪訂訂訂，訂晒嗰啲普通郵chop噉𡃉囖。到到嗰個時候佢真係，賣嘅時候呢，出嘅時候呢，佢就話俾你聽有個特別郵chop嘞。噉你如果你要個特別郵chop呢，你又要去再訂過嘞。即係變咗你，除咗訂嗰-佢嗰個，誒，可能啲人鍾意乜嘢呢？香港一號chop噉囖。chop完香港一號chop之後「哎吔，嘩，原來有個特別公仔設計有個chop𡃉喎。」噉你又要去再買過一次郵chop。所以咪好似賺完又賺噉囖。大致都係咁上下𡃉嚹。
我有啲朋友，佢又話，誒，炒郵票嗰啲呢，佢𠻺識得嗎，有某一種嘅郵票，即係譬如某一個面額嘅呢，就儲，儲，儲得好多，因為呢，嗰個面額呢，就特別容易炒賣到𡃉喎。嗰陣時，我唔知佢講過個八定係個三啊？
個八啊，個八啊。
個八啊，係唔係啊，個八啊？
係啊，我記得，我，即係當-，個八呢，曾經有個時期可以要來，誒，一個個八呢，就寄一封誒，信，好似寄去唔知海外定亞洲？
亞洲囖，係啊。
喀。噉呢，後來呢，加咗郵費之後呢，噉啊，淨低啲個八喺度，我𠻺「哎呀，弊嘞，個八又要搭-
一毫子。
搭啲，兩三毫子先至搭夠再寄啲新嘅，噉嗰陣時就，快快脆脆猛咁將啲個八黏黏晒，嘩，諗下，ei3留喺度冇用𡃉嗎，寄寄寄。好短時間𡃉咋，喺我寄晒，即係由佢開始加郵票，至到我寄晒啲個八嘅郵票，再至到個八開始升值嘅時候呢，只係個零兩個月間嘅事來𡃉咋。嗰啲個八郵票呢，嘩，升到真係癲。佢而家呢，都賣成好似話要二百幾蚊。
搞錯啊？
一個。
係，未扱過印嗰啲先得呀嗎？
未扱過印嘅，二百幾蚊一個，好似過成過萬蚊，一版，好似係？係唔係呢？好犀利啊，總之個八嗰隻係非常非常之。所以我而家諗起啲個八郵票，我猛咁寄，猛咁寄晒佢嗰陣時啲-
心痛嚹。但係而家又冇哩一樣𡃉喇，係唔係啊？即係哩排又冇話？
而家冇嚹而家靜返啲嚹。
係囖。
而家-，如果而家再揾女皇頭嗰啲呢，就真係儲郵票𡃉嚹，嗰啲真係，真係儲來，即係收集返起來，即係，趁而家跌返啲價，啲人儲返一套喺度。嗰陣時嗰啲𠻺純粹炒𡃉啫，嗰陣時嗰啲就，𠻺，我都重有啲炒嘅喺度啊。
係咩？
嗰陣時買，不過唔係個八，有啲個半。啊，我最好買到張個半。個半我早嗰輪去嗰個收購價都成千一蚊。
嘩，一版呀又係？
一版，喀，我嗰陣時喺郵局好無聊噉𠻺買開郵票噉𠻺，無端端我話：「是但喇，一蚊至兩蚊，一樣俾版我喇。」噉，噉佢又有個半，我又，我都唔為意，我只係諗住買來收埋噉啊。噉買咗之後我就一路收喺本集郵簿裏邊囖。到後來我，嗰陣時佢炒女皇頭嗰陣時，我先知道原來個半都好值錢嘅。
哦。
我為起來都係一百五十蚊一版啫嗎。
喀喀喀。
我買原價，但係嗰陣時佢嗰個收購價已經係千一蚊至千二蚊之間。佢再賣返出去幾多就唔知嚹。不過我冇賣到啊。
哦！自己儲。
我自己儲，冚唪唥一路收返起晒。我除非多嗰啲囖，即係譬如有啲有三四版啊，兩三版嗰啲，如果有朋友熟嘅，即係，可以熟到可以賣個人情嘅，噉就原價
賣俾人。賣俾人囖。不過通常我朋友我都唔鍾-，即係點呢？唔鍾意話好似賣高些少噉賣俾人，嗰啲好似，好似喺朋友身上揾錢噉嘅啫。
喀喀喀。
所以通常我好少賣俾人，但係賣親俾人呢，就一定係照返原價，就唔會有-
噉𠻺係。自己儲郵票嘅，就唔會噉𡃉喇。
所以我而家都儲埋，收埋啲喇，收埋啲。
噉係英，誒，英女皇之前呢？其實你幾時開始儲郵票𡃉？
其實我儲郵票嘅時間好短𡃉咋。到我由，真係識得儲郵票只係喺哩，三、四年間先開始去儲郵票。以前嗰啲呢，我鍾意見到靚嗰啲呢，儲起一個，有啲見到，「咦，十個拼埋一齊幾靚喎。」啊，噉𠻺又躉十個喺度。譬如有啲佢有四款，我又唔鍾意嗰款呢，我就唔要嗰款嘅。變咗我而家有啲郵票呢。
就係唔齊嘅。
譬如四個呢，佢𠻺得兩個啫，或者得三個𡃉啫，其他嗰啲我就唔知，我就使使使晒佢，即係黏晒佢，寄晒佢，噉樣樣。
哦，即係你又唔係儲好舊嗰啲。即係，英女皇之前嗰啲就冇𡃉嚹其實。
冇𡃉嚹，其實舊啲嗰啲都冇𡃉嚹。不過，以前就一路儲開，儲小全章呢，就一張，嗰陣時又唔識得大量噉樣儲起佢吖嗎。嗰陣時，嘩，好開心啊，好似有咩，龍船啊，有一張龍船喎，我揸住張龍船已經好開心啊。
我記得啊，即係成條噉樣嗎。
係啊，成條噉𡃉。其實賣嗰陣時任人買嘅，嗰陣時我𠻺只係，真係純粹鍾意囖，哎，有一張已經好開心，就買咗嗰張返去收埋咗。
咦，我都係噉𡃉，我小學已經有儲𡃉嚹，但係嗰陣時，小學嗰啲又玩玩下嗰啲呢。
中學就多啲時間去排隊呢，即係，誒，放咗學有陣時首日封嗰啲呢。噉去排隊其實都唔係排好長𡃉啫嗎，即係一個鐘以內一定得𡃉嚹，即係，通常都幾個字噉樣就已經買到𡃉嚹。
係啊，係啊，以前都係最多都係排，最多都係排一個至個零鐘頭就已經排到𡃉嚹，以前。而家唔得嚹。
係啊，係囖，噉但係即係而家就越來越癲嚹，啊，都要搞到呢，即係都冇咁好心機去排買首日封嚹已經。
我自從嗰次排完八個鐘頭之後，我𠻺，以後你都唔好搞我。真係好慘，企八個鐘頭。
我寧願唔要首日封，我寧願就噉要啲郵票囖，因為如果啲郵票靚𡃉呢，噉我就噉儲起一套。係囖。
啊，所以就好啲喇，如果你即係純粹興趣呢，你，即係你儲一套噉就好易揾嘅啫，唔係難揾𡃉啫。
喀喀喀。係啊。
不過我係，係我衰啲，而家又鍾意儲埋成版成版噉來儲。
哎吔，我從來冇諗過噉儲啊。
我發覺佢成版幾靚𡃉，睇嘅時候。
係囖，其實係幾靚𠸏。
好靚𡃉，逐版逐版噉揭下揭下。
唔係啊，我諗我下次都係買啲，試下買一版先得。
而且佢哋話呢，儲成版就有保值嘅作用囖，喀，不過你唔好整花，整摺，有任何損毀嚹，如果唔係就冚唪唥冇，即係價-，冇，點啊?冇嗰個賣返出去嘅價值囖，變咗你真係永遠就自己揸住來睇𡃉咋。喀，啊如果你真係冇花冇損毀呢就有一日冇飯食嘅時候啊，你真係窮到，唉，死嚹。
攞出來賣。
除咗郵票之外，乜嘢都冇之後呢，你就可以攞啲郵票去，唉，賣返些少。
唔係喎，啲銀仔都得𡃉喎，係唔係啊?
係啊，係啊，而家有好多。
而家話啲銀仔呢又係，誒，嗰啲斗令定係乜嘢呢，噉嗰啲又係。
哎吔，我有幾個，我重有。
又係可以拎去賣吖嗎。
我早嗰排先至發現咗，摷返幾個斗令出來啊。
ei1，我又有儲coins𡃉嗰陣時原來我都係有，誒，即係，誒，誒，大嗰個一毫子啊，誒，一蚊啊，大嗰啲。
男人頭。
男人頭，男人頭？唔知有冇喎？
應該男人頭應該難揾啲。
難揾啲嚹，揾唔到嚹，應該我。
男人頭，我諗係七幾年之後，踏入我諗八-
唔係啊，再早啲嚹。
之後都已經冇𡃉嚹。
冇喇。七幾年已經。
我係六幾，六幾嘅時候，六幾最多去到七幾就已經冇𡃉嚹。
究竟你幾多歲啊？
俾你人哋話收收收收收收晒。
六幾年你已經咁清楚，你呢-
唔係啊。
幾多歲？
點樣講，而係因為我六幾年嘅時候呢，好細個，我細個嗰陣時好鍾意錢。所以-
啱啱幾個月大已經識嘞。
你知唔知點解?唔係，而係我，唔係，我細個嗰陣時真係接觸好多錢𡃉，點解呢？啲人呢成日俾錢我呢，我點呢，好多人來我屋企呢打麻雀𡃉嗰陣時，噉呢我就，啲人打完麻雀呢就梗係唔得閒去買餸，買嘢𡃉嘞。成日「哎吔，你幫我落樓下買包煙。」嗰個「你幫我落樓下買菜，買斤菜，買餸。」噉買完上來呢，個個俾「啊，幾毫子你食嘢嘞。」所以我記得我細個嗰陣時呢，嘩，揸住個毫子好開心，所以我對於嗰啲毫子呢好有印象。
我以前收到啲毫子呢𠻺最鍾意睇佢年份嘅，即係揾-揾啲年份，即係唔知點解𡃉，係對數字比較有興趣噉樣。睇呢，睇啲年份噉樣嘅嘢。
其實我-其實我不嬲都冇留意年份。
係啊？
我，我總言之我覺得，嗰陣時揸住個毫子我只係覺得可以買到好多嘢啊。冇諗過收起嗰個毫子佢，第日會點啊，或者嗰年，誒，出嗰個毫子出得好少啊，噉樣。
哦，梗係冇喇，我都唔會𠸏。係佢轉嘞，即係臨轉話，唔會再用𡃉嚹，噉我就會keep起一個，噉樣囖，即係，都係自己keep來做留念，噉樣嗰啲呢。係囖，嗰啲就會有啲囖。
不過而家都，其實毫子嗰啲，佢好點講呢？佢好衰𡃉。你係要靚嗰啲，完全未用過即係。
嗰啲先值錢。
點樣呢？你喺銀行換返來呢，就即刻揾個套封咗佢，收埋佢，噉嗰啲呢就可以保存得到個價值喺度。你用得兩用嘅話，即係，轉多兩轉已經掂咗啲人氣手氣之後呢，就已經冇價值𡃉嚹。不過都重有人收購而家。而家只要你係女皇頭，佢就要𡃉嚹。不問年份。
係咩？有啲噉嘅嘢咩？
有啊，喺，乜嘢，旺角嗰度，日日，嗰啲唔知係唔係大陸人來嘅，走落來，黏張紙喺度，有年份嗰啲𠻺特別價錢囖，冇年份嗰啲求其，好似話女皇頭兩毫子嘅，佢就四毫子一個幫你收噉。你就俾一拃佢，佢咪照數俾你囖，你俾十個佢，佢俾四蚊你噉樣囖，喀，噉就佢就唔理你乜嘢年代嘞，佢收咗返去，佢自己點搞就唔理佢𡃉嚹，總言之佢就收晒你啲女皇頭嘅返去。喀，如果佢好彩嘅揾到啲，譬如你唔知有乜嘢年份嘅話，你咪成拃賣俾佢嘅時候，可能或者睇漏咗一兩個啊，噉，嘩，可能佢發咗啊佢𠻺，佢可能嗰個特別嗰個年份嗰個呢，唔止係四毫，可能賣四蚊啊，或者四十蚊啊，噉都有𡃉。噉所以就，唉，女皇頭，女皇都值錢嘅，女皇都-
唔係吖，有啲冇女皇嘅，嗰啲乜嘢啊？十蚊紙啊嗰陣時夠又話又炒喇，嗰陣時，誒，前-前嗰排。
十蚊紙佢係，嗰陣時佢係炒嗰啲乜嘢呢？嗰啲。
直版嗰啲吖嗎。
直版未用過嘅，如果你有得順序連埋霖把𠻺重好𠻹。
我有啊，我有好多啊。
你千祈唔好摺咗佢諗住易躉啊。
我有好多啊。
一摺咗就冇𡃉嚹。
我媽咪俾我𡃉。佢嗰陣時呢，誒，唱來呢係-係愛來包利是嘅。係前兩年嗰陣時，即係十蚊紙重係好興嗎，前兩年嗰陣時唱定𡃉呢，噉𠻺擺喺度喎，噉𠻺keep起咗喎，即係佢一次過唱預多咗喇。
未摺過嘅？
未摺過𡃉，噉跟住後尾，誒，今年嗰陣時，即係，舊年，其實舊年已經開始派廿蚊紙𡃉喇嗎。唔知幾時喇？總之哩兩年都已經係廿蚊紙，即係唔會再出十蚊𡃉喇。
有𡃉，有價錢𡃉而家。
係啊，噉所以就我話：「哎吔，你俾我嘞，我幫你賣咗佢嘞。
唔只值十蚊𡃉而家，我好似見過，佢唔知高幾多價錢收購𡃉，係高啲𡃉，所有未用過嘅十蚊紙。
不過我都係自己儲𡃉嚹，除非你-
儲兩張咪算囖。
係囖，吓？
儲兩張咪算。
唔係，有十張度囖好似。
哦，十張度。
十張定廿張，我唔記得咗嚹。
如果有啲靚霖把就賣得貴啲嘅。
噉又冇靚霖把嚹。十張廿張度喇，唔記得咗嚹，係咁上下喇。
儲埋來可以，如果十張廿張，賣都唔賣得幾多錢𡃉咋，你而家，不如收埋佢，可能十年廿年後呢，重-
重值錢啲。
重值錢過而家。
𠻺吓，𠻺吓。
得未?
差唔多喇。
啲人係噉過咗我喎。噉係噉跑，好似-跑-即係跑唔到噉樣囖。唔知點解。即係你-
但係即係-如果-如果身邊冇人嘅話你可能係-
喀。我都應該有問題嘅，覺得自己。跟住後來呢我就停咗啊直程。即係跑都冇跑到吖嗎。跟住睇下隻鞋，原來嗰隻鞋呢就，誒，甩咗喇個底直程。即係剩返少少噉樣ding3住喎。跟住後來呢我唔想跑𡃉嚹。個miss係噉嗌我，誒，誒，即係○埋佢喇。
完成埋佢。
跟住慢慢行，趷趷下趷咗返去吖嗎。
喀。
跟住後來呢就有人幫我，誒，整嗰啲嘢囖。跟住後來我直程行唔到嘍。有個男仔孭我走喇。
吓？咁緊要呀？
係啊。跟住-喀。
會唔會影響你日後𡃉？
有啊。嗰-誒，我初頭就去睇跌打嘅。跟住，誒，即係即刻搭的士去睇跌打喇嗰日。
吓。
噉然之後呢就又係，誒，佢初頭-
嗰時係新年來𡃉我記得，差唔多新年。總然之第一日就未係新年嘅。但係之後唔知放乜嘢假定係新年假。
嗯。
噉我就冇-我包咗-包紮咗幾次，就冇去到囖。噉但係-
入來！
入來！
係。
咦，李生。
我過開來同阿Jane，誒，整嗰部機。你哋哩度入唔入到network？
頭先入到，朝頭早。
喀，朝頭早入到，喀。
哦，即係掂啊。喀。
係啊。晏晝未試過。
哦。唔該你。
好喇，唔該晒。
拜拜！
死喇。反彈得好犀利。拜拜！
拜拜！講𡁵乜嘢啊跟住？
講𡁵你睇跌打。
喀。跟住睇咗幾次跌打冇睇到喇嗎跟住。一來我又覺得好痛。佢呢係噉撳我隻腳喇。跟住佢話，唔知，唔係撳𠸏。係按摩噉樣嗰啲喇。
喀。
幫你屈下噉樣。
佢會唔會呢即係好似即係，誒，拉住你隻腳，然後大力一剒嗰隻？
會啊！會啊！就係噉樣囖！嘩！痛到我呢，誒，眼淚水都標埋出來。
眼水。
我-我通常痛嗰啲我唔會喊嗎。
喀。
誒，噉但係嗰次呢都係噉標眼水喎。但係梗係冇喊喇。噉跟住，誒，佢係噉問我有冇好啲喎。我係噉話冇喎，冇喎，一樣啫嗎，都差唔多
但係嗰時呢，因為我嗰陣時呢又係成日我會-我會年年呢都好似有機會會扭親噉樣𡃉。
哦。
嗰個人呢同我講呢，佢話如果即係譬如，誒，你摸嗰個位呢譬如你見到有少少腫呢，即係有時你唔知係好返未吖，定係點嗎。
喀。
佢話如果你摸落去呢嗰個位呢重係㷫嘅話呢，即係其實你係未好返𡃉啝。
，噉我又唔知啊。嗰時不過有個朋友呢做物理治療吖嗎，噉𠻺即係物理治療師吖嗎，噉，誒，佢就幫我睇咗好-即係幫我整過好多次囖。噉跟住佢話，即係佢係噉講過啲乜嘢英文乜嘢-乜嘢-乜嘢有個tearing。
嗰啲唔知乜嘢terms！
咪有個tearing喺你個ligament上邊嘅，嗰度噉講喇。
乜嘢叫做tearing啊？
乜嘢撕裂，中文叫做。跟住我話，喀，噉中文叫做乜嘢啊？跟住佢話韌帶撕裂。韌帶即係係唔係-係唔係筋啊？
我唔知啊。
喀，總言之係，誒，佢話拉長咗。噉呢最好以後就唔好做劇烈運動噉樣講囖。
嗯。噉你-
噉我由中五開始就冇乜跑過囖。
哦。
即係有參加，但係，誒，都有攞獎，但係就冇以前參加咁多囖。
噉有冇-有冇人教，即係教你，誒，跑嘅時候應該點樣呼吸啊，應該點樣跑啊噉樣𡃉？
你唔會注重哩啲𡃉喎，我覺得。
係咩？但係乜唔係即係-
冇-冇教練嗰啲𡃉。即係，我諗啲朋友譬如上體育堂完嘅時候，自己跑得嗰啲人呢就會自己玩𡃉囖。即係自己喺度，誒，鬥下噉樣囖。其他嗰啲同學唔跑嗰啲跑一陣又偷雞啊，走咗第二啲路啊噉樣。
噉任你-任你-唔係喎。冇老-
圍村跑囖我哋以前。
冇老師睇住你哋，即係。
有，佢邊度會跑吖。佢咪喺嗰度學校等你返來囖。但係你中途跑到點樣大家都唔知𡃉喇。
哦，即係，哦，你哋唔係喺返學校入邊跑嘅。
唔係啊。圍住幾個屋村跑囖。
哦。
即係計時間啊，邊個最快返啊噉樣囖。
哦，我以為即係你哋喺返學校嗰度有得俾-
因為我覺得嗰啲，誒，嗰啲朋友呢好玩啲𡃉喎，即係跑步嗰啲。
我想跑步啊，但係呢我驚呢越跑越粗啊對腳，會唔會𡃉？
我諗係體質嘅問題。我識得嗰個人，佢跑樣樣都好叻嘅，但係佢好瘦𡃉喎。
會唔會呢？誒，我嗰陣時聽過朋友講呢，佢話如果你係，誒，點講呢，即係你係呢直程練嗰種呢，不停噉跑，跑到好癐你都繼續跑呢，即係譬如每日都係跑一個鐘嘅，噉樣呢對腳就可能會即係有肌肉囖。但係佢話如果你每日，誒，譬如跑十五分鐘嘅，或者跑廿分鐘嘅，佢話應該就會冇事啝。
我覺得唔係，我覺得係體質嘅問題喎。
不如繼續頭先講嘅嘢喇。
好吖好吖好吖。噉係喇，講返我哋近況吖。
好啊。
噉係喇，你講先喇。
好吖。
你而家做𡁵啲乜嘢啊？
我而家呢就做𡁵翻譯嘅。
嗯。
噉就政府中文主任。
嗯。
都-開頭做嗰時幾開心𡃉。即係個人工又好喇。喀。誒-
福利又高喇。
福利？其實冇乜福利𡃉咋喎。
係？
係睇醫生唔使俾錢吖。即係做政府嗰啲公務員吖嗎。
啊，咁好呀，唔使俾錢。
唔使俾錢。但係最尾呢，而家就算病都唔會去睇點-嗰啲。
點解啊？
啲藥太難食啊。
好差呀？啲藥-
嗰啲藥水-係啊，好恐怖。我直頭呢，已經唔敢再睇政府醫生嚹。
同普通嗰啲藥有乜分別啊？其實所有藥都難食。
誒，係非常之難食。因為係冇糖水𡃉囖。
係呀？
係啊。
哎吔。
好苦，同埋係你完全呢，入口呢，你係-
入唔到口啊根本就。
好多。你好想嘔返出來𡃉。
哦。
係啊。
逼你哋要俾錢睇醫生。冇得享用哩個福利。
都有啲同事都會𠸏。啲同事咪話囖，如果唔咳嘅，唔使食咳藥水呢，就會睇政府醫生。如果要-會係咳呢，就唔會睇囖。寧願自己俾錢睇私家醫生。
哦。
係啊。
噉都-賺咗好多個月錢吖，冇乜所謂吖。
都-
都抵𠸏。
都彌補到睇咁多噉喇。
彌補你嘅創傷。
少少喇。
係喇。
噉你呢？你份工點啊？
誒，我哩份-睇下先，我其實呢，就初初做呢，我就喺間雜誌社做嘅。噉但係做-啱啱-啱啱probation過咗呢，即係三個月，噉𠻺啱啱哩度又請我。即係而家轉做東亞銀行嚹。
喀。喀。喀。喀。
噉請-噉𠻺梗-梗係走𡃉喇。人工又高啲。噉又真係我好鐘意做銀行啊自己。
喀。
噉就，誒，佢-而家我哋個部門呢就叫企業傳播部。噉即係其實等如人哋嘅公關部啊噉樣。
嗯。嗯。
噉就，誒，我哋好多嘢搞𡃉。即係總之同銀行呢個promotion啊，或者image有關嘅嘢呢，都會-誒，都會做囖。我忽然間諗起啲嘢呢，我係唔係唔應該講咁多嘢呢？我諗冇所謂啊。
係喇。
噉，誒，係嘞，噉，誒，我哋有啲乜嘢做呢？就係有時搞一啲，誒，pressconference喇，
喀。
誒，出啲pressrelease喇，搞exhibition喇，誒，同埋啲branch啊或者個個department合作搞一啲promotion喇。有時例如啲推廣日啊。
喀。
誒，即係啲分行啊延長服務時間啊，即係我哋都會去-誒，去做籌劃者囖。即係去幫所有department聯絡啊，噉樣喇。噉然之後就，誒，有時呢就會搞一啲即係新嘅產-即係唔係產品嘅，即係新嘅服務俾啲-誒，俾啲出邊睇呢，即係promote返我哋銀行嗰個形象囖。即係例如最近搞一啲internet喇，上網喇。都唔係最近𡃉，上年年尾開始搞𡃉嚹。噉然之後呢同埋會搞一啲，誒，即係嗰啲叫乜嘢啊？kiosk啊。即係，誒，喺啲銀行呢，你咪見到有啲機呢，擺咗喺度俾人撳撳撳來問嘢𠸏。
交錢嗰啲？
喀，即係啲查詢-𠻺銀行服務查詢啊。即係你自己-自動嘅，自己撳嘅。即係你撳個-嗰個螢光幕呢，佢就會出啲嘢俾你睇噉樣。你一路撳撳撳囖查嘢啊。我哋而家就喺度又搞𡁵嗰啲嘢囖。噉係喇，即係好-啲-啲project都好密囖。一路-一浪就接一浪𡃉囖，所以就都好忙喇。即係成日都會-即係尤其是趕嗰輪。趕嗰輪呢，即係就來到-到日子要推出嘞，噉嗰輪就晚晚都要開O.T.啊，噉樣囖。
即係成team人做。唔會係-唔會話一個人孭晒成個project。
其實係一個人，誒，即係譬如係一個A.M.，就係，誒，跟一個project。
嗯。嗯。
噉就佢下邊可能有一個人或者兩個人幫手。噉嗰team人去跟個project囖。但係通常一個人即係一個A.M.唔只跟兩個-唔-唔只跟一個project𡃉。可能一跟跟幾個project𡃉。噉所以呢，嗰team人呢，可能有一個人又負責一個project，自己A.M.又負責一個project噉樣跟囖。
喀。
即係-
A.M.係assistantmanager？
係啊。係啊。噉好似我-我個case噉呢，本來我哋嗰team人呢就跟kiosk同internet嘅。
喀。
噉而家搞搞下呢，就變咗A.M.跟kiosk，我就跟internet。即係一個人搞晒囖。因為，誒，啲嘢實在太相似啊。噉好容易亂囖。噉就，誒，為咗唔好亂，啲嘢就跟得足啲，噉就分開嘞。佢跟kiosk，我跟internet噉樣囖。
好玩好多。
係啊。
即係又對住好多人。噉-
係啊，對住好多人。不過有時都幾勞氣啊。即係呢-即係成日要催人哋俾料囖。即係因為我哋，誒，出街嗰啲嘢係個department嘅服務啊，嘅產品都會出嗎。ei3，有電話啊，我哋暫停下先。
好嘞，我哋可以繼續。
嗯。
噉頭先講到呢，就話同啲人聯絡喇。噉就即係成日追囖啲嘢。即係佢哋唔會自動自覺俾你𡃉。一定要你催啊，噉樣囖。
喀。
即係一味喺度跟啊。都-有時幾煩𡃉。即係如果玩-但係有時就好煩囖。
有冇養寵物𡃉王美美？
有。養咗兩隻狗。
真㗎？
乜嘢樣𡃉？
乜嘢狗啊？
誒，一隻西施，一隻拉薩。
西施𠻺點樣樣𡃉？
好細隻好多毛嗰啲。
西施佢○@，但係我剪晒佢啲毛。
嘩。乜你咁殘忍𡃉。
唔係。熱嚹夏天。夏天吖嗎。
不過熱天要剪嗎。如果唔係會甩晒啲毛。
熱你都涼-開冷氣俾佢吖嗎。哩度有個冷-
開冷氣？夜晚先開嗎。
有個冷-有個冷氣掣俾佢嗎。你都唔-都唔愛錫啲生物𠸏。
哩個唔-哩個唔係𠸏，都冇生命。
咪俾你個心佢。
噉你唔係。噉你-噉你要照顧佢𠿪啲寵物。噉你-噉你有-
我阿媽喺度吖嗎。我阿媽喺屋企啊。
係-係咩？你阿媽照顧你啲寵物㗎？
係啊。
但係唔適當嘅照顧，剪鬼晒人哋啲毛。
○@會唔會病𡃉？
你揾獸醫幫佢剪定還是自己剪？
梗係獸醫，獸醫。噉𠻺叫佢清-
嘩。自己都-
點會獸醫剪𡃉？咁嘥錢。
係啊。唔係獸醫。
講錯囖。
係囖。
好麻煩𡃉養狗。通街走噉，整到啲毛甩晒啊噉。好鬼核突啊。成-成間屋都係狗嘅味道啊噉樣。
係啊。眾叛親離𡃉整到自己。
啲毛-啲毛甩-成日唔可以-喀。即係冬天要着褸呢一定要掃晒啲毛先出得街。
同埋佢條脷呢-
着褸？狗要着-狗冬天要着褸𡃉咩？
冬天啊。我啊。人啊。
人着褸啊。帶有狗嘅味同埋毛啊喺件褸上邊啊。
而家噉你隻狗點樣會-
點解入埋衣櫃度𠸏？
係喇，點解你隻狗會-
喺衣櫃裏邊取暖。
點解你隻狗會整到你-你件褸有狗毛？
唔係啊。周圍飛𡃉啲毛。
噉你會唔會打乞嗤𡃉，啲狗毛飛啊飛咗你個鼻嗰度？
應該冇事。應該慣咗𡃉嚹，應該。
冇。
慣咗嗱？
因為應該-如果有啲人唔慣嘅話，可能會○
噉但係會唔會食食下飯發覺有啲狗毛嗰啲？
會𡃉。有可能𡃉。
喺碟飯○@-
哎吔。佢可以容忍啊佢。
冇辦法喇。養佢就要乜嘢都鍾意佢啲缺點。
要-耐-
哦。但係你-其實你-其實你屋企係唔係個個人都鍾意哩隻寵物嘅先？
係啊。唔鍾意都唔會養喇。
但係唔會-唔會話有啲人唔鍾意，有啲人唔鍾意𡃉咩？
嗯。
有啲人吖嗎。
我老竇囖。
你老竇呀？唔鍾意-佢鍾意貓多啲？定係-
佢鍾意大隻啲。
吓？
鍾意狗大隻啲。
重有兩隻西施。重有一隻乜嘢啊？
拉薩。
拉薩，幾大隻啊？
幾大隻？嗯，兩尺半度喇。
喀。有冇打交啊？
兩尺半呀？
會𡃉。
有冇諗過養曲架狗？
想。我想-我想養-養大狗。
好過癮𡃉，我覺得曲架。有個人呢，拖住條曲-拖住隻曲架狗周街走呢，好過癮。噉跟住有又有一隻呢好似芝娃娃定乜鬼啊，好細隻冇毛嗰啲呢。
嗯。好似（六合彩）噉佢。
噉你有冇-
成日噉樣黑-成日噉唔知點解成日都揩住佢𡃉喎。好奇怪。噉嗰隻-但係嗰隻曲架狗又唔睬佢𡃉喎。
點睬啊？佢咁高，佢咁矮。
唔係。譬如有隻狗吖，佢-佢自己噉行街啊。跟住另外一隻狗好似打游擊噉，耐唔耐揩下揩下，揩下佢。跟住又走開啊。揩下佢噉就走開。
好似親熱噉樣。
好似-好似-好似好奇怪。噉但係明明唔同種族𡃉喎兩隻狗。想搞啲乜嘢？
狗都冇種族歧視。
想搞啲乜嘢呢？
你有冇養啊？
我？細個就養貓，養過龜，養過雀仔，養過蠶蟲。
死晒？全部死晒？
蠶蟲？
係啊。
俾你整死晒。
我都養過好多。我養過兔仔啊。跟住我家姐養嗰啲葵鼠呢，多到呢，○@。臭到呢-
天竺鼠定-拎去賣吖嗎可以。
不停噉喺度繁殖。
你都唔同佢沖涼梗係喇。
我家姐沖涼吖嗎嗰啲。即係我家姐同佢沖啊。我好憎哩啲嘢，因為成陣味，又好污糟，又臭。跟住養隻兔仔呢，跟住買咗隻細嘅狗返來呢。
兔仔好易死𡃉。
（）兔仔生好多，生得好快𡃉喎。
隻-隻兔仔好-一隻啫噉樣，好在。
唔係啊。係囖。
噉但係隻狗咬死咗隻兔仔。
有冇抹嘴啊佢？
冇，冇。隻兔仔就咬爛咗個單車。跟住隻狗又咬死咗隻兔仔，
啊。
噉你架單車有冇咬死你隻狗？
單車咁軟𡃉咩？
單車嗰個座墊啊。
噉佢咬爛咗個座墊啫。
佢喺度磨牙喺度。當蘿蔔啊。
磨牙？你隻兔仔？
隻兔仔啊。
嗱好明顯你照顧得佢唔好喇。肚餓啊佢。
唔係喎。佢係哩啲天性來𡃉喎，喺度磨尖啲牙。
噉你咪俾-噉你咪俾正常嘅嘢佢磨牙囖。
係囖。
係囖。咪我嗰部單車囖。
好明顯你照顧得佢唔夠好喇。
唔係啊。好好。
俾條單車鏈佢磨吖嗎。
好細個嚹嗰陣時，誒，好多年前。
你好細個定佢好細個啊？
我嗰陣時好細個。
哦你好細個。
跟住買咗隻狗仔返來咬死咗隻兔仔。跟住有養龜喎，又通街躝𠻹𡃉，通屋躝。
好慢𡃉喎但係。
但係你都覺得煩厭。噉有隻嘢喺度爬下爬下。無端端睇下電視有隻嘢爬去腳邊啊。
唔係，幾得意啊。
我屋企𠻺-
幾大隻？誒，養咗幾年嚹。開始變大隻。好似手掌咁大。
俾隻老鼠（）-俾隻老鼠-老鼠拉龜啊。
果然喺度吹水啊。跟住-
唔係啊。真係啊。隻老鼠整盲咗隻龜啊。跟住隻龜死咗。
你又知道有老鼠？
（）
唔知啊。你啲屋企人講𠸏。
唓。呃你呀。
佢話老鼠整盲咗隻龜隻眼。噉隻龜呢變咗簜失咗路呢，柄咗喺個櫃底嗰度。唔識出來揾嘢食啊。
梗係唔係喇。
吓？
我（寧願）屋企人煲咗隻龜。跟住隻龜死咗嚹，噉𠻺飲咗佢。
（）報警吖。
搞笑。有冇養魚啊？我好鍾意養魚。不過而家冇時間。
養魚呀？好細個就養過囖。但係-
各種類型嘅魚都有。
好-好嘥時間囖。
錦鯉啊我以前養過。
錦鯉，係啊。
黑毛你都養過？
有啊。有啊。佢不停噉繁殖啊。
有啊，有啊，有。成竇吖嗎。
一到冬天-
嘩，你養得咁好㗎。我養兩養就反-反晒肚𡃉嚹喎。
係啊。養啲紅劍呢，試過買咗幾-幾條返來呢，
嘩。可以賣𡃉喎真係。
養-養到呢，嘿，嗰啲魚真係好鬼死過癮𡃉。好鬼死細條。跟住買嗰啲唔知乜嘢嗰啲蝦-（豐）-定唔知蝦，定唔知乜鬼啊，俾佢食呢。跟住又食唔到隻蝦喎當然。但係嗰啲-嗰啲蛋呢-嗰啲蝦嗰啲卵呢-噉跟住佢又食𡃉。跟住養幾廿條咁大。跟住通通瓜晒。
我試過呢養嗰啲錦鯉呢，兩日唔記得俾-餵糧啊。噉樣呢，第日呢，有-有-隔離有一條嗰啲紅-獅子頭魚呢-
喀。㗳鬼咗，㗳咗佢個頭啊。
（）㗳咗（佢個）頭喎。但係又唔死得喎。喺度游來游去。幾驚啊。
但係㗳咗個頭，點解會唔死得？
唔知啊。佢唔死得啊。
重創啊佢。
佢浮下浮下啫，係唔係啊？
游𡃉。喺中間水入邊游𡃉。
嘩，卵-卵來咋喎。
（得）？
係啊。好恐怖啊。見骨𡃉。
嘩。好彩我食完飯𡃉。
嘩，興啲-興啲噉嘅嘢𠸏。
冇啊。淨係見到啲魚死𡃉咋。魚死咗都好啲啊。（）
有冇諗過養啲好奇怪嘅-嘅寵物呢？
有啊。嗰啲-嗰時呢，細個呢-
（）毛-
蜥蜴啊。誒，乜嘢孔-孔-孔雀啊。
有。養曱甴。
孔雀啊。
唔係咓。哩啲-哩啲唔係蓄意經營𠸏。無端端養𠸏。養過啲雀仔呢。細個嗰陣時咪有啲木糠俾佢食𠸏。嗰啲唔知乜嘢雀。
唔係啊。雀粟係唔係啊？
雀仔食木糠？佢冇噉嘅（）。
唔知啊。總之一條條木𡃉。跟住呢，佢喺地下行，唔識飛嗰啲呢。
哦。五顏六色嘅，綠色，藍色嗰啲？
但係又唔（）點樣（會）-
唔係。好似啡色𡃉。
啡色？
啡色？乜嘢啡色啊？
又唔識飛喎。喺度啄啄啄啄啄啄啄噉樣。
乜嘢雀來𡃉？
唔知啊。死得好快嗰啲。俾啲木片佢食噉樣呢。
嘩。你邊有俾木片人食𡃉？
唔係。嗰個人係噉講，細個嗰陣時。
你俾人呃啊你，係唔係啊？
跟住我哋就（整間屋仔）噉。係啊。
有冇俾人呃啊你？
可能喇，唔知啊。
麥皮蟲咪就係-
麥皮蟲？
哦。係啊，係啊，係啊，係啊，係啊。黃色一節節噉嗎。
係啊。好鬼核突𡃉。
係咩？
乜嘢麥皮蟲啊？
誒，雀仔食𡃉。
哎吔。諗起都作嘔啊。
哦。生勾勾嗎。食蚱蜢吖嗎重有。
食蚱蜢嗰啲。要幫佢搣嗎。
蚱蜢要剪腳嗎要。好核-
哎吔。唔好講嚹，啱啱食完飯。
要幫佢搣開，攤開晒，噉佢食入邊嗎。
好嗎。係啊。即係啲腸呢，又要唧佢出來。
嘿，唔好講喇，食完飯。麥皮蟲，點解叫麥皮？
噉佢個名係噉。
麥皮蟲？
你去雀仔街問喇，實有。
唔知啊。養過啲相思嗰啲呀。
係啊。係啊。
以為佢○@到唔識飛喇。開個籠即刻飛走咗。
唔會。
唔識返來嗰隻。
係啊。唔會返來𡃉嚹一直都。
以為佢養到咁肥都唔識飛嘞。睇佢跳喇。佢已經走咗嘞。
咦，唔食嘢𠸏。（幾扺死）。
而家最新嘅寵物呀？
哩隻唔係。哩隻係Bandai來嘅，正貨來𡃉。白色嘅（）來。
係嘞。即係揾Bandai同Samsung，同埋另外一間日本公司攞晒去，落晒order。不停噉攞啲貨。
冇。噉𠻺遊戲機冇-冇版權𠸏，哩啲嘢。
唔好玩𠸏而家覺得。好鬼悶。
（）係好悶。
係好悶。
記住啊，係佢玩你啊，唔係你玩佢啊。喀。
浪費時間喎，又浪費金錢。嗰啲所謂formula來嘅textmode來𡃉喎。即係人哋QCcheck。
係啊。
噉你啲人。
好無聊囖。
好無聊啊。真係好無聊。百幾蚊搞啲噉嘅嘢。
冇。買寶頂花生油憑-憑哩個收據加五十五蚊就可往地利店換取電子寵物小貓一隻。
嗯。幾時開始啊？
五月二十四號至到六月六號。
換到幾時啊？
先到先得，換完即止。
換到幾時啊？
遲啲會唔會換恐龍啊噉嗰啲啊？
唔知啊。諗𡁵。
貓-誒雞仔啊，狗仔啊。
恐龍會啊。恐龍有機會而家-
係唔係粉紅色最搶市啊？
講埋啲商業秘密。
商業秘密啊。
係唔係粉紅色最搶市啊？
透明啊。
透明呀？
未-但係未放得出來啊。要落倉揀喇，唔得閒落去揀。
係啊。（）借俾我囖。
我都想要啊。但係我未得閒揀。
嗯。咦。唔明喎。若有所指喎。
重有一分鐘。
咦。阿佳笑得好開心喎。唔知點解呢。又唔知佢gong1-幫𡁵邊個喎。
係喇。喂，飲茶吖嗎一齊。
咪係囖。
做朋友吖嗎。（）嗎，係唔係啊？
嗯嗯嗯嗯嗯嗯嗯嗯嗯嗯嗯嗯嗯。
唉，一係讀下書喇大家。哩個-
咦健康食品啊。我以前成日做𡃉，成日食𡃉。而家唔掂啊，而家開始越來越肥啊，又冇時間健身。
你呀？
係啊。肚腩（）。
唔怕。你多啲O.T.呢。
重多啲O.T.？
多啲O.T.噉你咪會瘦囖個人。
唔會𡃉。
唔會𡃉。唔會𡃉。你坐喺度，你通常就好緊張呢-
噉你企起度嗎可以。
心廣體胖啊。
唔係。你企起度做乜嘢呢？做嘢（）對住部電腦嗎。
企喺度聽電話囖，企喺度對住部電腦囖。
你O.T.到八、九點重有人傾電話先？同屋企人或者朋友傾電話嗰啲唔係公事吖。
（）我哋高呢，唔得𡃉。
係啊。
即係我唔得-即係我得喇。係唔係啊？
我要踎喺度就差唔多。踎喺度差唔多。
噉嗱你（咪由-）摀低身噉樣寫字呢，嗱你又用咗你嘅腰力嘍喎。
腰力-噉你又要減卡路里，然之後先可以收嗎。
噉你咪屈住條腰呢，噉佢咪會細囖。
唔係。坐低都有廿一個卡路里嘅消耗。
梗係唔會喇。吓？
坐喺度-
瞓覺都有十幾喇。
係啊。係啊。都有廿幾個s-誒，卡路里消耗嗎。
幾耐啊？一分鐘？冇可能。跑步都係幾𡃉啫嗎。
係唔係啊？
一日。
一日啊。
跑步一日幾。
瞓覺好似唔知一分鐘-
有啊。有有有。
一定二啊，噉樣呢。唔知佢坐喺度，誒，即係三啊噉樣一分鐘卡路里喎。你諗下即係一個漢堡包已經成-即係普通漢堡包𠻺成四百。噉飲杯可樂二百幾三百噉樣。噉，跑半個鐘頭步都唔掂。啲人越來越肥，就係諗住跑（個個）鐘頭步，諗住食返多啲嘢，跟住變咗肥仔肥妹。唉！咦？（幾點？）冇時間嚹，點算？喂，唔好繼續玩貓喇。
唔係貓來𡃉。
唔好玩雞吖。
係他媽哥池來𡃉係。哩個係他媽哥池，就係哩個日本Bandai嘅原廠嘅-
Bandai。唔係喎。Bandai係美國公司來𡃉喎。
好（）。
唔係。Bandai係日-日本base，但係佢好多分公司啊。喀，譬如我有-ei2，我有套哩個黃金聖鬥士嘅模型呢就係法國版來。
嗯。
係。即係法國都有Bandai。
聖鬥士？
係啊。
佢嗰日帶返來砌。
佢唔知啊，佢會唔知啊。
我唔知啊。我未見過。
聖鬥士？哦。你冇睇電視？
佢嗰陣時可能唔喺香港啊應該。
佢冇睇電視。
（回歸香港啊嗰陣時。）
可能唔喺香港啊嗰陣時。
日本卡通來㗎？
香港做過。
香港做-做過嘅意思係-
播過。
翻譯過嗰個。
播過。
係啊。係嚹。係。
聖鬥士都唔好睇𠸏。
係唔係啊？好悶囖。好似龍珠噉。
龍珠都好睇啊。
龍珠𠻺十分之戇居啊我覺得。吓？
龍珠-
好睇？
係啊。如果拍戲就好睇囖。
打幾廿次都係嗰個劇本。
嘩。點樣龜波氣功。
你冇睇過咩？龍珠啲戲。
冇睇過。
冇呀你？
嗰啲-嗰啲乜嘢龜波氣功吖出成幾廿分鐘啊。
即係你唔係成日睇呢，睇一齣戲呢，就覺得佢好正。
睇完Internet，睇完報紙，佢重喺度龜波氣功。
噉咪好似好Internet噉囖。我發覺Internet呢係鼓勵你multi-tasking𡃉。
絕對係啊。
你可以一路睇報紙，一路「ik1，重未download到圖。ik1，重未出來𠸏。嘩，搞錯啊。」噉樣。
係啊。係。係啊。嗯。絕對要做。公司應該做多啲哩啲噉嘅嘢吖真係。
吓？公司喎？快啊。嗰個專線來𡃉公司嗰個。
公司，你嗰個重專線？你（）嗰部嘢喎？
我嗰架-我屋企梗係唔係喇。公司話-
我連線係慢-慢我屋企嗰部四倍喎。
公司嗰個？
係啊。二六四零零-
但係你-你download得好快𡃉喎。
你連線速度二六四零零，你download幾快啊。
好快啊。
我屋企嗰個十一萬五千二百喎。
你個modem啫。你條-你嗰條network唔快吖嗎。
點會唔快？
你幫襯邊間𡃉？
誒，CSL，誒，IMS喇即係，Netscape。
好快嘅咩？唔使等嘅咩？
唔係。快係因為，誒，佢server多唔多喇，同埋連線速度吖嗎。
我知。
同埋嗰個時段裏邊多唔多人一齊download同我吖嗎。
我知。你有冇試過開過機先？downloadgraphic先？
我嗰個好鬼死快𡃉喎，兩下就（）
係唔係啊？
係啊。我連Internet呢，直程係一下就，咦「靴」已經彈出來，唔係喺度好似龜噉樣。
幾錢啊？月費幾錢啊？
我嗰陣時一零八，而家應該平啲啊。
一零八咁平？
係啊。兩個-兩個半一個鐘頭電話費，而家應該兩蚊度。
（）嘩。咁平𠸏。
係好平𡃉咋。但係公司唔肯較噉。
乜嘢啊？公司唔肯搞咩？
嗱，你Internet每部機一百蚊度，每個鐘頭兩蚊度。跟住買個faxmodem，而家幾百蚊啫嗎。
有Internet𡃉公司。
公司有Internet，我部機囖。
咪係囖。
得一部機囖。我連password都冇。你有冇吖？
冇啊。
噉咪係囖。下下都要揾Kelly。
冇啊。噉佢管嗎啲嘢。
係啊。佢管。管-
ei1，死嘞。又講公事啲嘢𠻹。
諗住去邊度旅行嚹？
幾時吖？你啲假三十日幾時放吖？一次過放定分開放啊，如果俾你？
梗係分開兩個禮拜。十-佢係有個rules嗎。乜嘢十二日定…
唔可以一次過放三十日㗎？唔俾你…
噉你咪自己扣-禮拜六、日都扣埋你𡃉囖。
唔係，但係如果你諗住去旅行實係噉。唔係。如果一次過放，禮拜日都扣𡃉咩？唔係十…
係啊。即係多過十二日，佢咪會將嗰禮拜六日都扣埋囖。
但係你想去得遠嘅，咪唯有噉囖。
但係而家好多人都全部都係放兩個禮拜就算。
唔係。啲人係唔係想去下譬如-去到兩個禮拜都會扣禮拜六、日。中間你有一個禮拜六、日喇，放兩個禮拜都。
唔係。佢總之禮拜六、日唔計呢，係如果唔-唔-唔-唔超過…
即係十二日以內就可以禮拜六、日唔計。
係嘞。之後就要計。
哦，噉點…
噉你個個都係噉樣計。即係唔-唔會蝕嗎。即係一-唔會一放放三十日嗎。
是但囖。
去邊度好呢如果係就？
你想？你-其實你-我唔想跟團囖，即係你其實你（）你都覺得跟團真係好唔同囖，同自己去，freedom好多。
但係你識去咩？
攞住個地圖囖。
喂啱啱呢我哋嗰度有個人呢去完…
哎吔。有個BB啊隻腳俾蚊咬咗好大粒啊。你見唔見到啊？隻腳嗰邊。見到，呵？
嗯。嗯。
（）
唔係喎，噉但係乜嘢喎。我啱啱呢有個人呢去完日本啊。唉…
自己去定跟團啊？
自己去。
係囖自己。啲人話日本真係可以自己去。安全𠸏。你-你又會識人去過日本更加好囖。叫佢攞啲地圖俾你啊。
但係唔識講日文。
唔緊要𠸏。日本如果去遊客區嗰啲人呢-同埋日本啲次-指標好似-日本指示好似全部漢語吖嗎。
係咩？
噉就你一-睇得明。
但係日本貴呢。嘿。
（）日本貴。去到食公仔麵啊。
係囖。定係去…
唉。日本唔係去到唔好食魚生。費事等陣呢-ei1好似嗰次日本咪好-死咗好多人𠸏。係唔係大腸桿菌？定乜嘢啊？
係咩？
嗰次係死-日本早排咪死好多人𠸏，食-食啲嘢，食錯嘢吖嗎啲人。
係咩？
ei1，乜你乜都唔知？你都冇睇新聞。
噉去-嗱，一係呢去…
啊，唔係啊。你去，幾時去啊但係？
即係我如果…
俾你呢？
唔係。假如-如果係-即係如果係約你呢，假如真係約你呢，我就梗係唔會暑假喇。同人哋迫。同埋暑假辛苦囖，熱-不過太凍又唔好喎，太凍你又要孭咁多衫去。
熱得滯又辛苦。
但係我想睇雪-其實我想睇雪。唔係。睇櫻花啊最正。
噉即係要日本。
櫻花係幾月開啊日本？
唔知。
要check。睇返啲旅行書。
春季呀？
唔係。梗係睇櫻花喇。你去日本重有乜嘢啊？
喂，但係都唔係…
ei1重有乜嘢北海道滑雪呀，啲人走去。但係我覺得好似好乜嘢啊，你一係孭咁多衫去好辛苦啊。
但係日本紙貴吖嗎。
係啊。噉你去旅行你預咗𡃉喇。唔係，你可以慳啲𠸏。你咪買麵包食啊。買-可能麵包都好貴啊日本。
係囖。係囖。
日本汽水好貴。
一係呢就-誒，澳洲。
澳洲咪重貴。
但係好似好悶𡃉喎。
澳洲冇嘢睇。海灘𡃉咋。
睇景𡃉咋喎。
海灘同農場囖。但係你又唔游水喎。哩下你先衰吖。你唔游水（）。
噉又係。乜嘢乜嘢-乜嘢…
人哋裸泳定-定曬太陽啊。你去到乜都唔做噉做乜。
哦，噉𠻺係。
澳洲歌劇院啊。悉尼歌劇院。
係囖。
嗱，澳洲又唔係shopping喎。睇羊-我懷疑都唔知-我諗哩個唔係旅遊。啊。睇-睇海睇-澳洲好-倫敦吖？
但係你兩個禮拜去得切呀？
其實去倫-不過兩個禮拜你-嗰張機票抵唔抵喇？因為每年呢，唔知三四月，即係好似由而家-係啊，由而家到正式…
係啊，有啊。嗯。嗯。嗯。
放暑假前呢，佢成日，誒，有啲promotion嗰啲，British Airways英航呢成日有啲假期。我見佢就話五千幾蚊。我唔知係唔係真係咁平。五千幾蚊包-佢話最低，唔係，唔係，五千幾囖起。我就覺得佢好-好奇怪囖，寫「起」。噉即係幾多錢唧？佢就話-誒，有蚊啊。隻手吖，死喇，咬到噉。佢話，誒，包張機票。但係英航喎，你英航high機。你好似我嗰陣時坐斯里蘭卡，cheap喇嗰啲。即係直飛去英國喇。唔係，直飛去任何一個歐洲城市，可以喺任何一個歐洲城市返來都得。同埋呢佢返-唔知返來嗰陣時呢，你可以-即係任何一個歐洲城市吖嗎-噉佢-其實因為佢係英航吖嗎，佢-譬如你-譬如你喺，誒，維也納返來，但係佢唔會由維也納直飛香港囖。係一定要維也納轉飛去倫敦。倫敦返香港。噉佢話呢，哎吔，蚊啊。噉但係佢話你喺倫敦，即係你由維也納飛去倫敦，你可以停一停囖，停幾日。之後再直接機都得囖。噉即係譬如你就慳咗程-慳咗程船又好啊，火車又好啊，whatsoever噉樣喇。
而家平啊好似。
佢-五千幾。係啊。下年哩個時間吖。
都未過probation。
下年哩個時間咪過囖。
兩年喇。
哦。得。噉你要放假嗎你都。
但係好似好少人。好-即係通常都係兩年之後先開始有-儲…
放假呀啲人。
係啊。儲又可以儲多啲先。
唔係，但係你放十幾日差-唔係。如果去英國，我成日覺得。即係你去歐洲你梗係去-去一個月抵喇。
唔係啊。最慘你要揾人acting啊。
係喎。AIO點揾人acting。EOtwo你揾邊個？
你-你-你一係揾，誒，你啲IO去-去-去乜嘢啊doubledown。
嘩！乜你咁cheap㗎你。噉你要…
唔係，你-你-你係你係放-一放假你到十四日你就up…
doublingup，doublingup，doublingdown係啊嗰啲。
係啊。乜嘢actingup，actingdown噉。
Up-doubling同acting嘅分別喺邊度？
Acting咪淨係做一個位囖。就唔做自己個位囖。Doubling咪兩個位一齊要做囖。但係你一揾人你就要…
哦。哦。哦。Doublingup有冇多啲人工收？
梗係會。佢將…
噉actingup都有人工收㗎？
即係多啲𡃉嗎。
噉doubling同acting嘅人工嘅分別喺邊？譬如我同時都係AIO。一個doublingAIO，一個actingIO。噉邊個-應該doublingAIO啲人工多啲？定actingIO嘅人工加多啲呢？
有rules，但係我唔識解啊。
噉邊個多啲？
佢唔係係唔係六分一，又唔知乜嘢。我都唔知佢講𡁵乜。
（死喇。嘩，）你隻手已經搲到-死喇，有一笪蚊嚹。
我都係啊。好cheap啊哩度。要唔要走？
不過你要等錄音。
講完未啊？
ei1，你想繼續講，我重可以講𠸏。英國…
我想去歐洲啊。
我想去英國喇，誒，德國喇，丹麥喇，誒，同埋上邊嗰幾個，丹麥，誒，芬蘭同-你個friend係唔係喺挪威啊？
瑞典。
瑞典法國。即係上邊嗰幾-嗰拃。嗰拃話好好吖嗎。嗰拃啲人啲英文好好。
瑞典？
係啊。話北歐啲人啲英文好好。
好遠啊不過好似。會好遠𡃉，呵？
幾喇。
但係真係如果去嗰度即係梗係去一個-atleast去一個月喇。
噉有排…
即係其實你就噉放兩個禮拜都得𠸏。噉去一去英國返來。噉如果你唔嫌張機票嘥都冇所謂𠸏。其實張機票都唔係好貴啫。五千幾。噉你去日本都二、三千喇atleast而家。
但係啲人通常呢都係放，誒，誒，兩個禮拜就算𡃉嚹。
你，誒，哩個旅行嘅經歷吖。今次你返桂林呢，有乜嘢得意嘅事發生啊？
噉樣講法呀？
係啊。
誒，去桂林呀？識多好多朋友囖，好開心囖。
點樣開心啊？
大家玩得好開心囖。
有乜嘢玩啊？
誒，吓？
有乜嘢玩啊？
誒，最開心呢就係去嗰個帝苑酒店嗰晚呢，誒，玩嗰啲-誒，睇哩個-啲少數民族跳舞啊，（哩個）咪最開心囖。
點-哦，好好睇呀？
佢-係啊。咪，誒，有啲少數民族跳舞呢，又掟-拋繡球啊，俾啲旅遊-你旅行-旅-旅遊啲人客呢，同佢跳啊，誒，玩啊，噉樣囖。噉𠻺嗰度幾開心囖。又去漓江喇，漓江嗰度呢啲桂林嗰啲風景好靚囖。啲天氣好好囖。
哦，幾多度度啊嗰度？
都係廿-就算佢三十度都好吖，都唔熱𡃉。
都唔熱。
係啊。有種即係清涼個感覺。
係咩？
真𡃉。
係呀。
唔會話出汗啊，話乜嘢啊噉𡃉，真係𡃉。你老豆𠻺最欣賞都係嗰啲天氣啊，真係周圍都係山係水。而且又好清潔呢啲市-市容。
嗯。嗯。
可能啲-係中國嘅旅遊重點囖，桂林係。
哦。
噉啲風景都好靚，有好多嗰啲國內嘅旅遊客啊，有啲香港遊客啊，有外國遊客啊噉樣囖。
嗯。嗰啲食用如何啊？
好靚吖-唔係-即係過得去喇，又唔係好靚，普普通通喇。
哦。
即係又唔會話好差。
哦。
即係總之都係俾-俾，誒，百分之五十分佢喇，吓。嘿，五十分好嚹，係…
五十分喳？噉好差喎，啱啱合格。
噉算合格𡃉嚹，你即係你要求高啊，冇得-冇得要求𡃉嚹。
食啲乜嘢啊？
食啲蔬菜啊，食啲魚啊，誒，食啲點心啊，誒，多數都係食啲，誒，地道嘅餸菜喇。
哦，噉你啲團友呢，幾多歲度啊？
啊，都幾大年紀o3…
係。
個個都有啲，誒，佔咗-佔咗大部份…
係上咗年紀退休人士啊。
哦。
誒，有少部份係啲後生仔女呢都係喺外國返來，佢放暑假返來中國旅遊嘅啫，係嗰啲吖，返來香港再由中-由香港去中-去-去-去跟旅行團去中國旅遊係通常都係-係嗰啲人囖。通-嗰陣時啊冚唪唥都退休人士吖。邊有-香港都未曾放假喇。啲人都未放假喇，啲學生-後生仔。通常都係退休人士去喇，五月份呀。
個導遊好唔好𡃉？
幾好啊。
好唔好笑啊講嘢？
啊幾過癮。
幾過癮呀？
算係噉喇啲導遊，不過不失喇，又唔會好差。
哦，係喺香港…
嗰啲導遊話呢，佢話帶咁-即係帶幾團呢，早幾團呢，就最好哩一團喇。（）哩團呢，啲人呢即係比較融洽啲囖，有講有笑囖，佢試過嗰啲呢就好-好高竇𡃉喎。
係呀？
誒，你唔睬我我唔睬你噉樣。讕下讕下-讕好高Quali噉。
哦。
我哋可能-我哋哩啲𠻺柴娃娃玩埋一齊囖。冇乜-即係老老嫩嫩都傾得埋。
哦。
即係唔會話分你咁老啊，我咁後-誒，誒，傾唔埋噉嘅心態囖。
嗯。嗯。噉嗰個導遊呢，係喺香港一齊跟你過去定係，誒，即係喺香港一個，但係去到呢又揾大陸另外嗰邊導遊？
係啊，喺大陸揾多個，喺香港一個噉。去到就大陸要有一個，誒，導遊。
哦。
去到桂林有導-桂林有一個導遊𡃉。
講廣東話㗎？
佢響香港又帶一個去啊。係啊，講廣東話。
哦。
誒，講嗰啲廣東話囖。唔係講地道話囖。
哦。
可以又講國語，識講國語。
有冇帶你周圍買嘢啊？
有。噢嗰啲買嘢呀真係揾笨𡃉。
點樣揾笨法啊？
叫你去睇嗰啲中醫嗰啲-嗰啲呢，又話講乜又話講物。又買啲瓷器啊，又話-又話乜嘢觀音話乜啊嗰啲噉嘅呢，誒，誒，kiu3-叫我哋買啊。噉又買嗰啲海南珍珠吖，又買瓷器吖，又買嗰啲-誒，嗰啲乜嘢呀？嗰啲成藥啊，製成嗰啲，中醫製成嗰啲成藥。叫你啲人食啊。又話乜嘢醫乜嘢病醫乜嘢病，誒，點樣點樣噉嗰啲呢。
響邊度來𡃉？
桂林醫-誒，誒，誒，中醫醫院囖。
係呀？
喀。
有啲乜嘢成藥啊？
唔識啊，佢講𠻺真係-真係好似-好似，誒，又話乜嘢氣功療法，又乜乜乜噉樣喎，哦又話乜嘢教授講啊盛噉囖。
哎吔，噉都有呀？
嗯，有哩啲噉嘅嘢買囖。我哋-我哋冇買到。
嗯。嗯。嗯。嗯。梗係唔好買喇成藥。唔知乜嘢來𠸏。
梗係喇。香港咁好醫生，唔使喇，使-使乜去-去-去嗰度啊？痴線，係唔係噉講啊？
噉你哋玩咗幾多日啊？嗰陣時。
五日吖嗎。
五日呀？
喀。
哦。啲酒店就好正？
酒店幾好，好靚，五星級。
五星級。
但係呢，就好昂貴啊嗰度啲嘢。
哦。
桂林啲嘢都幾貴啊。
嗯。
你即係-佢因為可能多嗰啲鬼佬吖嗎，重點區吖嗎。
哦。
噉𠻺比較識得去揾啲旅遊嘅客人嘅錢囖。
哦。
即係佢遊客嗰啲錢囖，即係你好似香-尖沙咀係唔係好貴吖？
一啲啲喇。
噉咪係囖，你帶啲旅客去嗰度係唔係（）貴吖？你喺出邊買嗰啲係唔係唔貴吖？等於買嘢啫嗎。佢帶到你去買-購物嗰啲嘢實貴。
哦，咦噉呢，誒，跟住你咪又去太平𠸏，噉返太平呢，有冇講回歸嗰啲嘢啊？
吓？
返太平有冇講回歸…
冇喎。
啲人有冇講回歸啲嘢啊？
冇喎。
冇呀？
覺得好平淡喎，好似冇咗件事噉樣𠸏。
係呀？
都唔覺得好熱鬧啊。
哦，即係周圍冇嗰啲橫額喺度呀？
橫額就冇，淨係有少少，誒，即係嗰啲國旗啊，誒，特區個徽章啊，誒，「熱烈慶祝回歸」噉樣喇，係噉寫哩啲噉嘅嘢囖。
哦。
噉但係呢真真正好似北京嗰啲就-咁-即係咁熱鬧就冇。
哦。
你廣東-你睇廣州都冇喇。
廣州都冇呀？
你-你唔係乜嘢。廣州都冇電視台-都冇上電視喇，冇播廣州點樣熱烈慶祝嗰啲嘢喇。有冇我唔知，但係你-佢已經電視都冇可以播，淨係播北京，噉你話可想而知係咪-係咪…
哦。
係唔係冇咁乜嘢吖嗱？
即係冇乜特別，返到去。
冇乜特別。
哦。
即係好平淡，個個都好似，誒，其實一樣。
哦。
又唔會話緊張，又唔會話，誒，好特別慶祝嗰種-嗰類囖。
多唔多荔枝食啊？
嘩，多到飛起啊。食到我飽啊真係。嘩，返到去啊，阿-你阿-你啊-你阿三叔公嗰度食嗰啲荔枝啊，嗰棵桂味啊，咁大個。
嗯。
即係四個人食晒一棵桂味。
係呀？
犀唔犀利啊？
點解唔帶啲返來啊？
帶咗返來喇，食得晒咩？你食-你食咗好多咩？你又去咗日本。
哦。
食咗好多包嚹。俾晒人食啫嗎。
又唔留返幾粒俾我試下，咁大粒。嗰啲…
咪留-（食）晒喇。
嗰啲…
嗰啲係阿-阿-阿-阿英姑-阿英-個老公買…
返來俾𡃉啫嗎。
係呀？
啲受-嗰啲糯米糍。
係喇。桂味啲粒-啲核係唔係細𡃉？
唔係，普通啊，大核。
大粒核來㗎？
係啊，但係又唔係好大，又冇話懷枝咁大，總之𠻺大粒核，（）就中等噉喇。
哦。
就-就佢又好肉，甜噉喇。
哦，咦，噉唔好嚹。我鐘意食糯米糍多啲。
食糯米糍多啲。糯米糍清甜，甜啲。
係喇。冇。冇核。
就桂味呢係甜得來呢就有啲酸味。
糯米糍直程冇酸味啊。直程甜又細核又有好肉。
哦。
係啊。
咦，媽咪呀，不如你講下今晚哩個《難兄難弟》嘅劇情做到點啊？
哦，今日嘅《難兄難弟》嘅劇情呢，就做到謝賢去馬來-去哩個，誒，南洋揾阿-阿珍嘞，點知呢去到揾到阿珍呢就嫁咗人嘍喎。佢當時呢就好難忘啊。
跟住點呢？
噉樣呢，佢就好傷心，點知呢就搭錯咗船去咗菲律賓。又再由菲律賓搭返去香港，噉然後佢呢-點知佢去南洋嗰段期間呢，就佢去嗰隻船呢就沉咗落海底。噉又唔知道佢呢就冇搭哩隻船，以為佢搭咗哩隻船。噉𠻺香港人嘅電影新聞呢就傳佢-即係浸死咗，噉佢屋企啲人就好傷心喇個老豆老母。噉𠻺幫佢設個，誒，夜晚招魂𡃉喇，係唔係啊？最好笑係哩樣嘢喎。噉呢佢原來呢一早就已經去咗南洋吖嗎，原來佢去咗菲律賓。由菲律賓返返來香港，噉佢嗰日-佢阿媽以為-佢哋老豆老母以為佢死咗呢，就喺度整個回魂喇。回魂呢就點知呢就十二點鐘啊，佢搭嗰班船。返到來香港𠻺啱啱十二點，佢（又話）回魂回十二點。返到屋企，佢咪開門，噉咪間屋黑擝擝，噉佢條鎖匙跌咗落地下，噉佢屋企人呢以為真係啲牛鬼蛇神拖佢返來嘍喎。拖阿謝賢返來，原來唔係，佢跌咗條鎖匙喺地下度，俾佢一腳踢咗落去，就唥唥聲，以為佢嗰啲鎖鏈-啲牛鬼蛇神拖佢返來。嚇到佢屋企人呢就喺個被竇度打晒冷震。佢話：「嘩，乜真係咁真㗎。」噉啊，真係返來（嗰下噉）。最好笑佢拍下嗰個門-嗰個-拍佢老豆個門，個老豆嗰道門又唔開俾佢。拍下佢嗰道，誒，誒，誒，佢個妹-個妹嗰道門又唔開俾佢喇，係唔係啊？噉𠻺佢呢又拍佢個老友嗰道嚹，阿李奇嗰個門嚹。點知阿李奇嗰道門就冇seot1到，噉佢一開就開咗，佢就行入去。「喂。我返來嚹。」嚇-嚇到李奇呢，就係噉震嘍喎，話「誒，我好頸渴啊，有冇水飲啊？」係囖。「wu6你-你冚住張氈都凍呀？誒，我攞張被俾你啊！咁大個人瞓覺都-凍都唔攞被來冚𠸏。』噉嘍喎。噉𠻺再喺櫃桶攞張氈俾佢，話-噉𠻺-嚇-冚落阿-阿李奇個身度。阿李奇坐喺-坐喺嗰張-擰轉個面又望到埲牆見到阿-阿謝賢嗰個影。點知謝賢𠻺啱啱喺度食𡁵條蕉喇，嘩以為佢條脷伸到咁長。嚇到佢打晒冷震。佢話：「heoi1乜你咁好瞓𡃉。唔叫你嚹。我出返去嚹。喀。」噉嘍喎。噉佢返佢間-自己間房瞓喇。到第二朝早呢，個個起身話：「嘩，琴晚啊，阿謝賢啊，好猛啊真係返來。」講到呢就似層層噉嘍喎。點知謝賢起身嘍喎，打個喊路之後，嘩，（噉佢哋）嚇到成家-一家人攬埋一團。原來唔係，原來佢係真人，唔係-唔係死咗。
哦。
就（播）到哩度，後尾呢噉𠻺繼續去拍片嘞。
哦。
返到去…
就冇事嘞跟住就。
喀。喀。喀。喀，講完未啊？
講完𡃉嘞。
喂！Jessica，你又話想去剪頭髮𠸏。
係喇，但係呢，我又唔知點喎，因為我-我諗住譬如如果長頭髮噉樣，噉我一係呢就噉修短幾寸噉樣喇，一係呢就係即係剪到好短噉樣囖。但係我又覺得因為我以前試過剪短呢，就會個樣好細個。即係我而家個樣已經好細個喇嗎，如果再剪落去就會覺得好細個。就驚住好似唔係咁好噉樣囖。噉所以（）我都未決定啊所以。所以就而家都未去剪囖。
Cathy，你記唔記得呢，佢嗰陣時呢，唔知firstyear嗰陣時呢咪-咪剪過短𠸏。你記唔記得佢嗰陣時個樣啊？
我唔記得嘍。
係呀。
係咩？我-我都覺得唔係幾好睇啊嗰個。
你剪到幾短啊？即係噉樣嗰啲呀？
係嘞。係嘞。係嘞。係嘞。
哦。
好似你而家噉樣囖。即係齊嘅又係-係唔係齊𡃉？
係嘞，係啊，齊𡃉齊𡃉。噉我又覺得唔好睇囖。同埋，即係又會拱起噉樣呢，（）好似好肉酸噉樣啊。
嗯。
同埋好似好厚啊。
係啊好細個，（你知唔知）我啲頭髮又唔係好重嗰隻啊。即係比較輕啲，同埋有少少攣攣哋噉樣呢。
嗯。
噉我覺得唔好睇囖。
你估你剪碎好唔好睇啊？即係，唔係，即係長，長，但係剪碎啲呢。
但係我唔鐘意佢剪頭髮嘅方式啊。
喀。
因為佢呢，係，即係譬如佢係用較剪…
削削削（）度削。
削呢，就削到我啲頭髮好傷。同埋好容易開叉啊。如果佢唔削噉剪剪剪呢。
喀喀喀。
剪嘅形式去-我就會覺得好啲囖。
唔係啊。但係佢一定-，即係如果你…
如果你係削（），剪一層層。
係喇，你剪啲layer，你一定…
係嚹。
係噉樣嗎。
但係我又覺得佢…
其實-其實唔會傷頭髮𡃉喎。
唔係，因為我試過啊。所以呢，佢噉削呢，佢就覺得-佢會-即係呢佢削嘅時候同你剪係唔同嗎。
嗯。
你一削嘅時候會拉條頭髮呢，噉就會變咗呢，就會好容易開叉。因為開親叉都係嗰啲開𡃉喎。我而家留到咁長都未開叉。反而嗰陣時短嗰陣時噉樣削法呢，就反而啲頭髮開叉囖。所以我又，誒，又唔想噉樣剪囖。
嗯。
其實，我-我嗰陣時，即係我yearone嗰陣時呢，長頭髮…
喀。
嗰陣時，我都剪過削嗰啲喎。
喀。
但係我都覺得ok喎。我覺得。
我估你啲頭髮好啲啩。
哦。
同埋我成日都削𡃉我剪，即係（）。
短頭髮都會削。
喀喀。
同埋我又唔鐘意-即係我一齊呢我又覺得，哎吔，好似好悶噉成日都齊噉樣。
喀，係呀。其實所以我都覺得好悶𡃉其實。
噉所以我呢又成日都話我想偷薄啲，噉佢就會剪到一層層噉樣。
喀喀。
就會覺得-即係好似好，即係多啲款噉樣囖。
其實我去到剪頭髮都唔知點講𡃉其實。
嗯。
即係我（）其實，我心目中又冇一個，即係，特定嘅，即係style噉樣喇。但係我去到嘅時候我唔知剪短，噉佢會問你想點樣剪短喇。跟住你又剪齊，但係我又-其實我又唔想剪齊。噉但係我又唔知點樣講，形容俾佢聽我應該想-我個頭想點樣噉樣囖。
你可唔可以睇嗰啲呢，咪好多髮-即係嗰啲髮型嗰啲書嗎。你點解唔睇下，噉指俾佢睇，你想剪邊個？
唔係，但係其實不過呢，不過我覺得如果你，你係想-即係你係唔係想保留返長𡃉其實？
我都唔知啊。我覺得長我個樣會冇咁細個囖。
會。喀喀喀。
係囖，係囖，係囖。
即係但係如果長呢-我覺得都係，即係冇乜變化啊。
冇乜變化。
係嘞，係嘞，係嘞。一係就剪碎噉樣囖。
係啊係啊。我都覺得係啊。即係如果你係長，一定係剪碎。噉你又唔會電𡃉喇。
喀，我覺得電重衰啊。啲頭髮已經唔好喇。
係囖。即係其實一定剪碎。所以如果剪碎你又唔想，即係噉樣削啲頭髮呢。
（）
係喇，冇得剪𡃉其實。
係啊。所以我喺度搏命諗咗咁耐都未剪囖。
或者你-你而家啲陰咪好長𠸏。
係嘞，係嘞。
噉你可以剪下啲陰囖。
喀。
即係冇咁-冇咁-即係冇咁好似-成日都係噉樣囖。
但係我又唔想剪嗰啲呢平陰囖。
哦。
或者剪，即係喺前面…
剪碎囖。咪剪碎佢囖。
喀，喀喀喀。哎，我以前試過剪碎陰啊，但係係有-劉海噉樣嘅剪碎蔭，重好肉酸囖。更加細個啊個樣。
係啊。
因為前面又剪碎晒喎。
因為你塊面細啊可能，即係如果再遮住咗呢，
喀，就重好似冇，即係好細重加細。
係嘞。係嘞。係嘞，係啊好細。
喀喀喀。所以我都其實冇乜特別好頭髮-髮型適合我𡃉其實。
你問下你髮型師吖不如，我成日都係噉𡃉。
俾我，（）我都比較少去剪頭髮啊，因為我通常都留…
因為成日都留好耐啊。
係嘞。
我諗我成日都去剪頭髮𡃉。
喀。
我剪到我阿媽成日鬧我嘥晒啲錢。
係呀係呀。唔係，但係你短頭髮其實都成日都要修喇。
係喇，你有時覺得好褸丘噉樣嗎，你唔剪，即係…
即係長啲就冇咗個形𡃉嚹。
係吖，即係好似好核突噉樣，又厚。
咪好似男仔噉其實。男仔佢長咗少少就會好肉酸嗎。噉如果你短頭髮-女仔短頭髮都一定要去-不時都要去修下噉樣喇。
同埋我覺得成日修呢，啲頭髮啲質地呢好啲𡃉喎。
喀，係啊，係啊，係。
我都懷疑係啊。
因為剪咗啲舊嗰啲，佢可以快啲生吖嗎。
同埋-即係我覺得佢生出來嗰啲呢係好-好啲𡃉喎。
好過舊嗰啲囖。
即係如果譬如你-譬如你半年剪一次噉樣喇，噉啲頭髮就好差嚹喎。
喀。
喀喀喀。
即係可能又乾啊，又盛噉樣𡃉。
係啊，係啊，係啊，係啊。
同埋呢，噉我又成日話呢想剪短啲噉吖嗎，噉𠻺因為興短啲𠸏。
喀。係啊，係啊，係啊。
噉就想剪短啲喇，噉我個髮型師就死都唔肯同我剪，成日話唔好睇喎。
喀。
係囖。我諗住遲啲都係要轉下個髮型師先得。
唔係。而家咪好興話剪到好短噉，跟住咪摷起佢嗰啲呢。
哦，哦，哦。我知…
即係…
但係好難嘅，我驚我自己剪咗之後唔識摷啊。
唔係，但係我見過梁詠琪嗰個呢，又係摷起𠸏。
係啊，係啊。
我又覺得摷得幾好喎。
但係呢，我想呢-誒，依家呢-你有冇睇到宣萱個頭啊？
哦哦。
哦，有啊，有啊，有啊。
啲頭髮哩度好短跟住哩度剪-即係個耳仔前邊呢就長啲嘅，噉呢就cut咗個耳仔，
喀。
即係見到耳仔嘅。噉跟住呢前面又好短，我係想剪前面短啲嗎，噉睇下好唔好睇噉樣囖。
喀。
Jessica，你揾工揾成點啊？
哎吔！都唔知點啊。其實我都見咗好多份嚹，但係都未得啊。
喀。
係啊。
噉你周圍揾，你揾啲乜嘢啊，通常都？
誒，我估-我諗住教書囖其實。
啊。
因為最初嗰陣時呢我都見咗份，誒，誒，translator噉樣嘅。噉噉最初嗰陣時都話請咗我𡃉嚹，但係我又，（但係我又）一心即係諗住教書吖嗎，噉所以就即係推咗佢噉樣囖。同埋我又覺得佢好似好辛苦嗎，因為佢之前佢譯報紙嗰啲嘢呢，噉譬如話十一點鐘之前呢就譯好多嘢，因為佢要趕住俾個客噉樣喇，噉所以呢我就覺得好辛苦囖。噉同埋佢話要我簽約呢，就要簽半年噉樣喇，噉中途又唔准違約喎。噉變咗我又覺得，唉！好似-好似好-好壓迫感大噉樣啊，噉所以-但係我又一心諗住教書吖嗎，
嗯。
噉所以就，誒，如果做半年嘅，噉我又費事噉樣囖，所以就推咗佢囖。
即係你都想多啲時候揾返教書嗰啲，因為如果你一做咗份工，噉你可能又interview嗰啲又麻煩。
係嘞，又-又出唔返來噉樣囖好似。
係啊，係啊，係啊，係啊。
係嚹，係嚹。噉跟住又in咗幾份教書噉樣嘅，但係，唉！都唔知點啊。因為初時有一份呢就，誒，in喇，都in得幾好𠸏，噉in到兩次嚹喎。噉第二次呢，噉我初時呢，我（）以為佢係請我做即係全-即係，誒，全年嗰啲噉樣喇，噉但係點知呢佢就話，無端端第二-第二次interview嘅時候就話：「啊！我，誒，誒，而家係offer一個一年嘅職位俾你，噉樣你會唔會考慮啊？」噉樣喇。噉我心諗：「誒，誒，都好喇，都考慮喇。」冇理由話：「誒，我唔考慮啊。」噉樣講嗎。噉我考慮，跟住佢呢就即刻就轉話：「誒，誒，噉你，誒，誒，如果我而家叫你即刻答覆我，誒，話應承做一年，噉樣你，誒，可唔可以即刻答覆到我呢？」噉。噉我話，誒，誒，因為我之前我一直都以為係做即係長工嗎。
長工。
噉所以我咪，噉所以我講-噉我嗰日我咪話：「誒，誒，誒，好喇噉。」誒，誒，但係我話：「我要考慮下噉樣。」
喀。
噉佢問我：「你要考慮到幾時啊？」噉樣囖。噉我話：「誒，下個星期三。」噉樣喇。
喀。
噉跟住佢話：「哦，噉好吖，好吖。」噉樣。噉佢見完嚹喎。
嗯。
噉但係我返到屋企之後呢，問下啲同學嘅意見啊，噉又問下阿哥同埋啲-同埋我嗲哋媽咪噉樣喇，噉佢哋話：「點解你唔應承佢啊？做住一年先都好喇。」噉樣，佢話：「你其他啲學校都重係有消息噉嗎。」噉我咪話，「噉呀？」，噉噉我就星期一呢，朝頭早晨早就打電話俾佢嚹喎。
喀。
即係諗住-因為我之前係星期五in嘅，
喀。
跟住就下個-跟住嗰個星期一就打電話俾佢喇。噉跟住我打返俾佢嘅時候佢就話：「誒，啊！校長而家見𡁵人喎，或者佢留底個電話，阿校長話一陣間親自覆你。」噉樣喇。噉點知呢，嗰日成日都冇覆到我喎。
喀。
噉跟住到到第二日呢，佢就揾一個人呢，就打電話俾我，佢話：「誒，誒，對唔住啊，我哋請咗人嘞。」噉樣喎。
喀，喀，喀。
跟住我話：「誒，啊！但係你嘅資料就會即係留低喇，噉睇下第日會唔會有機會揾你讀-揾你幫手噉樣。」
嗯。
係囖，係囖，噉（哩個又）冇咗嚹喎。
喀，喀，喀，喀。
係啊。
噉而家繼續-繼續揾其他學校噉樣嘞。
係啊，噉跟住有一次又再見咗一間，不過去到好遠嘅，係大埔噉樣喎。
喀。
噉-噉通常我諗住：「啊！佢實-」就係未見第一次之前，我諗住：「啊！都好遠嘅。」噉樣。噉我諗住：「ei3，不如算喇！試下喇。」點知我搭車其實都唔係好遠囖。
喀，喀，喀。
因為我搭一個鐘頭就到嚹喎。
喀，喀，喀。
噉即係好方便噉樣喇，但係就搭好多程車囖其實。
嗯。
係囖。噉但係我諗住：「不過都算喇，如果最後都冇嘅，哩份都好。」噉樣。
喀。
噉呢，噉我見咗三次嚹喎已經。
喀。
但係點知喺第三個round俾人foul咗出來喎。噉可能我就覺得佢係嫌我好遠囖。
喀，喀。
因為譬如你喺一般人嘅心目中，譬如話喺香港噉去到大埔噉樣好遠喇。
好遠𡃉。
（）香港去到新界噉樣喎，噉但係我搭車去真係唔係好遠，噉呢如果我去九龍嗰啲學校呢，我都要成九個字喇，搭車嗰啲。
喀，喀。
噉變咗我覺得又唔係爭得好遠，噉變咗我又-我自己就唔介意囖。
嗯。
但係反而係佢介意我遠囖。
喀，喀，喀，喀。
係囖，係囖。噉所以後尾𠻺冇囖，而家都未有消息啊。
嗯。
係囖，係囖，係囖，所以都唔知點啊。
係嚹。不過繼續揾下喇，係喇。
係喇，噉你呢，點啊？
噉就我都係揾唔到𡃉嚹。
點解啊？
係啊，唔係，我之前-因為呢，其實我自己都唔知想做啲乜嘢嘅。
哦。
噉呢，都係-即係都係有乜就揾乜噉樣喇。
喀，喀，喀，喀。
噉呢就之前都，誒，開頭呢就揾agent揾咗一份嘅，噉呢就但係-噉呢我又-因為佢又-本來又想叫我六月二號就返工，噉呢但係我-即係我又唔想咁快冇得放假噉-噉樣。
哦。
即係我嗰陣時放咗一個禮拜假度啫嗎。
喀，喀，喀。
噉呢我又-噉呢我就扮嘢噉樣呢，就呃佢囖，「我要去旅行喎。」噉我就推遲一個禮拜返工噉樣嚹。
係。
噉於是佢就話要考慮下噉樣囖。
哦。
噉結果就冇咗回音嘞。
係呀？
係喇，噉我繼續，跟住後來都有揾噉樣喇。
喀，喀，喀。
噉，即係我都冇乜，ei1，我都冇乜啲-即係乜嘢目標噉-噉樣揾嘅，即係揾到乜嘢就揾乜嘢喇。
喀。
噉-噉後來又報咗一啲，誒，translator嗰啲噉樣嘅。
係。
噉呢但係（）你知-噉呢有一份就係去-誒，律師-律師樓嗰啲做譯嘢噉樣𡃉。
喀。
噉其實呢都會幾悶𡃉我諗住。
但係幾難喎譯律師樓啲嘢，係唔係呢？
係啊！噉呢佢-即係呢佢-佢又俾佢初頭第一次呢就叫你譯下嘢噉樣喇。
喀。
噉呢跟住如果你譯嘢佢覺得OK，噉你再上去interview噉樣喇。
喀。
噉呢初頭噉我都過到話譯嘢嗰度嘅，
係。
即係但係呢，其實譯啲嘢-誒，即係如果你話長期譯呢，都幾悶𡃉嘞。
哦，係喇，係喇，係喇。
同埋-係囖。噉跟住但係佢都有叫我上去第二譯，即係第二次係interview嘞，噉樣。
係。
噉呢佢就-即係佢又講下佢個-份工嘅nature俾我聽噉樣囖。
哦。
噉呢原來-即係份工，其實個人工都幾高嘅。噉呢就萬七蚊噉樣。
嘩！噉都幾高喎！
係啊。噉呢但係呢佢呢就，但係，誒，因為好辛苦𡃉原來份工。
係呀？
因為呢佢，要，誒，噉呢時間都-即係時間都唔係話短喇，噉九點啊至到五點半喇噉。
喀。哦，即係一般嗰啲返工噉樣。
係嘞，係嘞，即係禮拜六又要返工噉樣喇。
喀。
噉佢就話：「有乜-」，噉但係嗰個人就同我講呢，佢就話：「誒，你唔好以為你可以準時放工喎。」佢話：「誒，成日都要，誒，開OT𡃉喎。」佢話：
喀。
「我哋啲deadline呢又好tight𡃉。」
喀。
佢話：「你要成日趕住啲deadline。」噉樣呢。
噉佢，誒，overtime有冇-有冇得…
冇得計𡃉。
吓？冇得計返錢㗎？
係啊。所以-所以佢先俾咁高人工你囖。
哦！係呀？
係啊。
我嗰陣時in嗰份呢，咪話俾你聽做translator𠸏。
喀，喀，喀，喀。
佢-佢都話可能要overtime𡃉。
喀，喀，喀，喀。
但係佢話會計返…
有得計？
係，即係計返你個basicsalary，然後再計返幾多錢俾你噉樣𡃉喎。
喀，喀，喀，喀，哦。
係喇，係喇，係喇。
係喇，噉-係喇，噉可能佢哩份呢，因為個basicsalary都OK噉樣喇。
喀。
噉所以佢就唔會再計返俾你嘞。
係喇，係喇，係喇，係喇。可能佢都預咗𡃉嘞。
係喇，係喇，因為佢都話，誒，即係佢話佢哋都係噉，因為佢哋而家喺度目前做𡁵嗰啲人呢，話都係噉樣𡃉嘞。即係個個都係成日都要overtime，佢話你以為-你話你有時禮拜六吖，或者禮拜日都要返來返工嘅，都要做嘢噉樣嘅。
哦，係呀？係呀？
噉佢話，即係佢話你就唔好以為份人工咁高呢，你就-你就趕-即係好想來做噉樣囖。話就其實好辛苦嘅噉樣囖。
噉佢揀人都揀得幾犀利喎，會唔會啊？
誒，都係𡃉。
係呀？
噉呢跟住佢-誒，但係後來呢噉𠻺interview喇，噉其實佢冇-即係冇乜問你啲乜嘢𡃉咋。
喀。
即係冇乜問你，誒：「噉你translate，你有冇乜嘢心得啊？」即係佢唔會問哩啲嘢𡃉喎。
哦，可能佢淨係問，想睇下你-見下你個人啊嗰啲噉樣。
係嘞，係嘞，係嘞。噉跟住佢就話，誒，佢話呢不過呢-佢話-噉呢佢問我乜嘢性格噉樣嚹喎。
哦。
噉呢但係我-我冇諗住佢喺性格方面有啲乜嘢要求嗎。
喀，即係可能都係隨便問噉樣。
係嘞，係嘞，噉呢佢問，我話，我話，係喇，「我個人都幾開心吖。」我話：「同埋都幾-誒，開朗啲喇。」噉樣。
喀，喀，喀。
係喇，噉樣。噉跟住於是佢就話嘞：「啊！噉啊但係呀-噉樣就好似-」佢話：「噉但係你，如果你係哩個性格呢，」佢話：「可能你喺度做呢，你會覺得好悶𡃉喎噉。」
係呀？
即係佢噉樣講囖，係嘞。
點解啊？跟住佢…
噉呢跟住佢-即係佢就話：「噉你覺得，誒，你可唔可以bear得到吖？」噉樣。
喀。
噉呢，噉我見𡁵工嗎。噉我梗係話要bear得到喇。
係喇。（）唔通你話你唔得啊噉樣。
噉但係，但係呢，噉其-噉係囖，如果-但係其實我諗我都俾咗噉嘅impression佢，噉我諗我都唔-即係我諗佢都覺得我唔適合𡃉嚹。
即係可能佢會想揾啲定啲嗰啲人。
係嘞，係嘞，即係揾啲-係喇，我諗佢會揾啲好靜啊，即係係喇，佢話我-佢話我呢啲response呢，佢話都即係幾快啊，佢話呢。
噉唔得嘅咩？
（噉唔得），我諗可能有啲女仔係靜到呢…
係唔出聲嗰啲呢，
即係靜咗好耐先答嗎？
啊！係嘞，係嘞，係嘞。即係要講，同埋講少啲嘢囖，係喇。
係呀？
唔知啊，可能第日要去見translator嗰陣時要去。
要好靜𡃉。
冇乜點講嘢。
要文靜啲啊扮得。
哦！係呀？哎吔，噉咪好慘囖？
係喇。
但係嗰份人工好高喎比起一般嗰啲來講。
但係都係𡃉，我都係因為佢份人工先去見（𡃉）咋。
係呀？係喇，我諗都而家啲人工都幾，即係幾離譜𡃉其實。
係啊。
冇理由你譬如通常都一萬，噉已經算係好好嘅一份工嚹喎。
係啊，係啊，係啊。
有啲佢要成七千，有啲呢我見到喺Career-Centre度睇呢，唔知點樣，誒，五千六千噉樣喎。
係啊。
噉我見到啲人呢噉樣貼-因為佢貼晒啲工出來嗎。
喀，喀。
噉有啲人就話questionmark喎打個，佢就話，即係等於意思話：「有冇搞錯？我哋而家-即係大學生畢業𡃉，出咁低人工？」噉樣喎。
喀。
噉跟住另外有個人就寫response落去，就話，誒，寫住boycott噉樣喎，即係杯轕佢喎。噉點知嗰個人又衰喇。寫boycott哩個字又串錯字喎，寫咗boyscott噉樣喎。跟住又有另外一個人呢就係寫咗就話：「spellingmistakes」噉樣喎。係喇，後尾我覺得都幾好笑囖，睇嗰啲貼喺度嘅嘢。
係啊。我諗可能應該好多同學都未揾到工喇。
喀，係啊，係啊。
唔係，何美芳，何美芳上到去睇呢，成塊board都係啲工喇，但係呢好多都係唔報，即係唔想報噉樣。
係啊。
又報唔到喎。
同埋根本都唔啱我哋。
係啊，係啊。
係喇，係喇，好多又係BBA啊，或者之類嗰啲嘢。
係喇，係喇，係喇。
係啊。
係喇，我有啲BBA嗰啲同學呢，即係宿舍嗰度啊。噉呢就係有啲讀BBA，有啲讀engin噉樣喇。
喀，喀，喀。
噉佢哋嗰啲科目呢係比較好啲。即係揾工-雖然你有時話anydiscipline，但係其實佢嘅心目中都有啲dis-有啲discipline佢係鍾意啲嗎。
係喇，係喇，係喇。
噉-噉但係佢即係譬如佢哋-我覺得佢哋有啲身在福中不知福啊。即係呢…
（你講𡁵）啲BBA嗰啲同學？
係嘞，係嘞。即係佢哋覺得，ei3！即係你揾乜嘢工-即係你揾-你揾工噉樣喇，但係即係佢哋覺得學科係唔緊要𡃉囖。
誒，邊個覺得，即係BBA啲同學？
BBA啲同學覺得學科係唔緊要𡃉。
係呀？
係啊，所以佢覺得你-即係譬如我哋哩啲讀arts嘅同學揾唔到工呢，即係佢覺得係我哋自己冇能力囖。
係呀？噉我又覺得唔係呃。我覺得好唔公平喎其實，
係啊。
如果噉樣。
係囖。
唉！真係慘啊其實。
係喇，即係都繼續要慢慢揾喇而家都。
係喇都。
係喇。
我見到好多同學都未揾到其實。
係啊，係啊，係啊。
但係我亦都知道有啲譬如，誒，通常做嗰啲就係customerserviceofficer嗰啲。
喀，係啊，係啊。
係喇，係喇。
係唔係-嗰啲係唔係呢，即係佢係要返，即係係唔係要聽電話嗰啲啊？
我都唔知啊其實。
係。
因為我見到好多同學都係做哩一類喎。
喀，喀，喀，喀。
譬如好似喺匯豐呢好似都請幾多哩啲人喎。
啊，係啊，係啊，係啊，係啊，係啊。
所以我唔知-即係好-聽到佢講都係做哩樣嘢囖。
係喇，你-其實你覺得去做匯豐嗰啲呢有冇前途啊？
誒，我都唔知啊其實。即係我覺得你如果想做哩份嘢，啊，因為我唔知佢晉升機會點啊其實，做完哩一個噉樣嘅post噉樣。
喀。
唔知你會升到升到會唔會升到Admin嗰啲噉。噉如果升做Admin嗰啲…
都OK呵？
我都想做𡃉如果係，但係如果唔係我又好似啊好似…
成世就噉做teller，其實咪teller即係。
係囖，所以我又唔知點囖，所以我又覺得唔係咁想囖。
係啊，係啊。
因為其實我自己都想揾一份可以有發展嘅，即係好似譬如話啊…
係喇。
揾哩份工噉，如果冇發展，我覺得，唉！好似做來做去都係噉樣，我又唔想囖。
噉又係。
我想係要即係-即係有得發展，我而家想教書噉樣。噉樣其實我教書噉可以教-教中學，噉第日可以，譬如我自己想就想譬如教大學或者大專嗰啲噉樣囖。
喀，喀，喀，喀，喀。
譬如你一路噉樣讀返master嗰啲噉呢。
喀，喀，喀，喀，喀。
係喇，如果就算唔讀-唔教大專嗰啲呢，都可以譬如做返Admin嗰啲囖。但係喺返教育哩一個，即係哩一個層面去做囖。
哩一方面，喀。
係喇，噉我覺得都-覺得有啲發展，噉所以我都想教書。
喀，喀，喀。
係喇，係喇。
係喇，好似我先-先輪呢，噉都寄咗幾-幾封信噉樣嘅。噉呢全部都係請嗰啲administrativeassistant噉樣嘅。噉但係我覺得你哩啲工呢，其實都唔乜-即係冇乜要求，係唔係先？
係喇，係喇。
即係都你-即係formfive都做得到囖嗰啲嘢。
因為我嗰陣時睇Recruit啊嗰啲噉樣呢，佢都係，誒，請哩個title嘅人，但係…
係啊，係啊，係。
Formfive，formseven嗰啲。
standard，呵。
但係佢就要有經驗噉樣囖，如果係要請嗰啲就。
喀，喀，喀，喀。係啊，係啊。
係喇。
噉呢我本來初頭我去寄信嗰陣時呢，我都心諗：「ei3，其實就算俾我去做，我都唔想做啊。」噉樣。
喀，喀。
噉呢但係呢，居然呢係連interview都冇囖其實。
我都會覺得係啊其實。
係啊。
因為佢都唔係想請你哩類人，
係啊，係啊。
不過佢寫出來又費事，即係-佢想可能濫-即係點啊？多啲人寄信去，噉佢可以揀得好啲噉樣囖。
係啊，係啊，係啊。
係囖。所以都唔知點啊。
係喇！咦！阿林翠茵點啊？
林翠茵，我哋冇同佢-冇乜同佢聯絡。你有冇同佢聯絡呢？
冇啊，佢就。
係呀？
係喇，係喇，
不過我估佢都唔會揾住嚹應該。
佢嗰陣咪話去旅行噉樣啊？
佢-但係呢，佢去唔成喎。
係呀？點解啊？
係啊。
佢唔係話佢嗲哋媽咪俾錢佢去咩？
係啊，但係呢，原來-噉我嗰日，我哋咪放hon𠸏，
係嘞，係啊，係啊。
係嘞，噉嗰日呢噉跟住噉我企喺度噉樣，誒，即係等結果出來。係嘞，係嘞。
喀。
噉跟住-噉呢就突然之間見到佢喎，我幾驚訝。
係呀？即係你都唔expect會見到佢出現嘅。
佢出來-我明知佢嗰日啱啱係之前嗰日去旅行嗎。
哦，喀，喀，喀。
噉跟住點知原來佢話佢嗰團唔成團啊。
邊個？因為少人得滯抑或點呢？
誒，佢好似話少人得滯啊。
哦。
於是就唔成團。
佢去邊啊？
但係佢又冇講話，誒，佢有冇報過第二個團囖。
哦，噉佢諗住去邊𡃉其實？
誒，日本啊。
係呀？
係嘞，係嘞。
哦。
噉樣囖，不過我諗佢會-我估佢會報過第二個啊應該。
係呀。即係佢-但係佢而家去咗未吖？
係囖，我都唔知喎。因為佢嗰日都話-佢嗰日就冇講話佢有冇報過第二個囖。
哦。
係囖，係囖，係囖，係囖。
啊！係啊！我哋translation嗰啲同學都幾好啊啲成績。
哦，係啊，係啊。
我聽人講有四個first-hon喎。
係啊？
係啊，哦，都幾好係唔係呢？
我覺得咁多年睇下人哋啲榜呢，我覺得我哋嗰年-我哋哩一年個榜最好啊。即係translate嗰度啲同學最多。
喀，即係讀trans…
喀，喀，喀。啊，噉又係𠸏，佢嗰啲勁人。
係喇，係喇。
係喇，唔知佢哋揾工揾成點呢呵？
啊，但係佢哋又唔係-即係佢哋咁勁呢讀書，但係佢又唔係-即係aimat去，誒，讀master嗰啲𡃉喎。
係啊，係啊，係啊。
係囖，唔知呢，唔知佢哋點啊？
係啊。
阿Daniel話做business吖嗎想。
係啊，係啊，唉，但係我覺得佢即係-做學術界會好啲囖其實。
係囖。
所以佢…
可以變成一個有成就嘅人啊，即係出名啊。
係嘞。
係嘞。即係佢可以發展佢嘅潛能，我覺得佢哩方面都幾好𡃉。
係啊，係啊。
係啊，係啊。
係呀，噉你有冇揾其他工啊噉？
都揾-而家都係-唉都係…
咦你-喀。你最近有冇得interview啊其實？
最近呀？最近-最近都冇嚹。
係呀？咦！我嗰次好似聽講你好似話去in一份唔知點樣，係好多嘢𡃉喎，又要睇好多嘢啊，之類嘅嘢𡃉喎。
哦，係啊，係啊，嗰次in成…
係呀？嗰份乜嘢來𡃉？
嗰份呢就係叫做，個名呢，就係叫哩個marketingand-and哩個humanresourcesofficer噉樣嘅。
即係做humanresources嗰邊啲嘢？
係喇，係喇。
喀，喀，喀，喀。
噉呢，佢即係，誒，因為呢噉初頭佢即係呢佢嗰份叫乜嘢呢，即係介紹佢份工啊。
喀。
即係（）個advertisement呢，
喀。
即係成幾-即係成幾版紙咁長喇。
係呀？嘩！
即係CareerCentre，即係佢係好多資料關於哩一份工噉樣囖。
係呀？係呀？
係嘞，噉所以-噉初頭呢就expect呢，即係以為佢間公司呢好大𡃉喎，噉呢但係上到去呢，就原來呢好細𡃉咋喎。
係呀？
係嘞，噉呢噉但係呢就都好似幾有規模噉樣嘅。
哦，哦，哦，哦，哦。
噉-噉呢佢就係話，誒，會-即係佢係，誒，幫人哋請啲-嗰啲即係啲executive噉樣嘅。噉佢係即係幫人請一啲比較人工高啲啊噉樣噉樣嗰啲嘅。
即係唔會少人工嗰啲𡃉嘞。
係嘞，係嘞。即係佢會係請嗰啲比較高級嗰啲職員噉樣囖幫人哋，噉幫親人哋-即係請哩一個人呢，佢話佢嘅佣金就會有成五六十萬𡃉起碼。
嘩！一年定一個月定一個人啊？
係啊，誒，一個人啊。即係請一個人啊。
嘩！做乜嘢咁多𠸏？
係啊，噉所以佢-其實我諗佢-即係佢要係賺到-即係賺到幾多錢-幾多錢𡃉應該。
喀。
噉同埋佢interview嘅即係方法呢，都好新-新穎𡃉喎。
係呀？
係嘞。
係點𡃉？
就係呢，你一去到呢，佢呢就俾個位你坐喇噉。噉跟住呢佢就入一disk落去個computer度嘞噉樣喇。
喀。
噉跟住嗰隻disk裏邊呢，就係有介紹嗰間公司喇，同埋即係介紹下佢，即係例如佢又講俾你知，話，誒，其實都有好多Hong Kong U嘅，即係有啲Hong Kong U嘅同學呢都喺度做噉樣。即係好有成就噉樣囖講佢哋，係嘞。
哦，哦，哦，哦，喀。
噉又講下份工係點樣喇。噉又講下間公司將來有乜嘢發展噉樣嗰啲囖。
喀，喀。
噉佢呢噉跟住又會有條in-interview嘅question噉樣喇。噉呢就即係俾一個case你。casestudy噉樣。
喀。
噉跟住呢你就-即係當你係印咗一本書噉樣，本書就關於personnel啲嘢噉樣嘅。
喀，喀。
噉你就，誒，點樣-即係你影印咗一萬個-唔係，一千個copy啊。
喀。
噉呢你就要點-即係你對住嗰一千個copy你要點做囖。
哦。
即係佢就要你假設你自己係哩個書嘅作者噉樣。噉你就唔知睇下你點樣做去promote本書噉樣囖。
噉即係喺佢面前你要點樣講，然後promote本書噉樣。
係嘞，係嘞，係嘞。噉你又prepare晒嘞，噉呢跟住你就要入-即係噉你就入去同佢講噉樣囖。
即係好似當你係一個推銷嘅人噉樣喇。
係嚹，係嚹。
噉你點樣推銷呢噉樣。
係嚹，係嚹。即係你一步一步噉你知你會做啲乜嘢啊噉樣囖。
就唔使做埋出來𠸏，就噉講俾佢聽啫。
係嘞，係嘞。
喀。
噉呢，噉跟住-噉呢但係哩個interview嘅第一part來𡃉咋喎，噉呢就重有第二part𡃉喎。
哦。
噉第二part呢就係第二日先做嘅，即係另一個工作-下一個工作天嘞。噉呢你就喺-誒，你要打返電話俾嗰個-即係嗰個interviewer囖。
喀，喀。
噉呢就因為-因為你琴日呢做完你嘅firstpart嘅時候呢，佢會覺得有啲乜嘢-即係佢覺得有啲乜嘢冇答到𡃉呢，噉佢就會俾啲hints你噉樣嘅。
喀，喀，喀。即係佢有個modelanswer噉樣嘅嘢嘞。
係嘞。即係佢有啲point噉樣樣嘅。即係你一路講一路take返你啲point，噉佢覺得你係point佢就寫低。
哦，哦，哦。
噉跟住計你啲分噉樣𡃉。
哦。係呀？係呀？
係喇。噉樣跟住第二日呢就要再打返電話去。噉呢就，誒，即係再答返啲問題噉樣囖。即係答返佢你根據啲hints有啲乜嘢你答得不足嘅，你再答返噉樣囖。
係呀？噉你有冇打啊？
我有打啊。
係呀？
係喇，佢覺得好高興𠻹啊佢話。
係呀？
係啊。
噉會唔會機會好大啊？
都-唔係喎。但係呢我覺得佢-即係呢佢會-即係我覺得佢係好識得請人囖。你明唔明啊？因為佢都係幫人哋請人嗎。
喀。
噉所以我覺得佢會要求會好高囖其實。
喀。
係囖，噉所以…
但係佢咁高興，噉應該機會好大𡃉喎。
唔係啊，因為我覺得佢係禮貌上話好高興啊。
因為個個都係噉講嘅。
係啊，係啊，即係總之係打返去promote，佢都係話好高興囖。
佢有冇話俾你聽話幾時再有得in噉樣啊？
噉佢就話叫我等下。因為佢話，誒，哩一兩日呢-即係上個禮拜啊，即係第二日，我上個禮拜五打俾佢吖嗎咪。
喀，喀，喀。
噉呢佢就話，誒，應-因為哩一兩日-佢話哩一兩日都重有人去interview嘅，噉佢話-噉就-誒，同埋「我哋都要計下分噉樣喎。」噉呢佢就話計完晒啲分之後呢，噉如果你係高過人哋呢，佢話噉你就有得secondinterview噉樣囖。佢話，誒，就應該下個禮拜之內會通知𡃉嘞，噉樣囖，係嘞。
喀，喀，喀，喀。哦，噉即係都係今個禮拜度喇。
係嘞，係嘞，係嘞，係嘞，噉就等下噉囖又係。
喀。
係喇。
唉，噉，唉，希望你得喇哩份。
係喇，如果做到哩份都好𠸏。
喀，喀，喀。
係喇，因為比較-好似都有啲嘢學噉樣喇。
同埋都好似應該有得發展𡃉係唔係啊其實？我見到啲人呢做，誒，humanresources嗰啲呢，即係我都覺得幾好𡃉喎，即係有得發展得會。
係啊，係啊。唔係，即係比較對人多啲囖個工作會係，係喇。
喀，喀，喀，喀，喀。
即係同埋佢-佢間公司因為呢主要係請一啲computer，即係幫人哋請啲高級嘅computer方面嘅人材噉樣啊，
喀，喀，喀。
噉所以佢就-即係佢哋啲computerknowledge都幾好噉樣嘅。
哦。
即係，誒，係嘞，佢就話所以其實份工就包埋technical同埋humanresources兩part嘅佢話。
係。
噉technical嗰part呢就係要你知道點樣去請，即係點樣譬如份工要求啲乜嘢電腦嘅software。
喀。
噉你就要識得test嗰個人識唔識哩套software囖其實。即係even你自己唔識喇，你都要識得test佢囖。
喀，喀，喀，喀。
係嘞。
噉佢會唔會教你𡃉其實，個software點樣？
係啊，係啊。噉佢就話，佢話點解會請咁少人呢，佢話佢只會請一個，佢話如果有適合嘅人選呢，就會請兩個。佢話但係頂晒窿𡃉嚹噉講。佢話因為，即係佢話佢會spend好多時間教你嘢囖，佢話你，誒，大約頭半年呢，佢話你都唔係會做到啲乜嘢出來𡃉嚹佢話，只不過佢會教你啲嘢噉樣囖。
喀，喀，喀。啊！噉其實都幾多嘢學，幾好啊。
係啊，係啊，噉所以係喇，噉都幾想做𠸏其實哩份。
哎吔，噉希望你得喇哩份。
係喇，係喇。
係啊。
係，噉不如-唉唉，唉噉不如噉喇，我遲啲再揾你喇，如果一有乜嘢消息你就話俾我知喇。
好啊，好啊，好啊。噉你都係啊。
好喇。
好喇，好喇，OK。
咦！葉先生呀，你呢有冇諗過去睇書展啊？
誒，乜嘢書展呢？
誒，每年-即係每年都有一次嗰個書展囖。你知唔知道𡃉？
誒，你係唔係指香港會議中心嗰個呢？
係啊，係啊，係啊，係啊。
哦！我自己未去，不過呢，就琴日睇到，誒，電視新聞呢，就係報導哩一個有關，誒，書展嘅。
喀。
噉呢，就，誒，好似好哄動噉樣。
係啊，係啊，我估都係漫畫嗰邊多啲人囖。
係啊，我都覺得係。
係嘞，係嘞噉-噉但係你會-有冇諗過去睇呢？
暫時冇噉嘅打算，或者遲啲會去。
哦，唔係。因為呢，我上年呢，噉上年書展我都有去。噉我喺度買咗啲字典喎。噉我覺得「啊！都會幾好。」但係我又覺得唔知點樣揀好囖。因為呢，我覺得，我買咗兩本字典，噉呢一本呢就係嗰個OxfordAdvancedLearner嗰本喇，噉即係紅色嗰本喇。
係。
噉另外一本就係嗰個普通我哋，誒，商務印書館出嗰本，即係啡色皮面嗰本吖嗎。你知唔知邊本啊？
誒，你係指漢英定英漢呢？
誒，啡色嗰本就係漢英嘅。
啡色嘅漢英，係商務出版嘅？
係嘞。
喀，喀，嗰本即係我哋成日都用嗰本喇。
嗯。
噉我又覺得都好似幾好，因為我嗰陣時買就係最新嗰版𡃉嚹，係九…
係幾時出版𡃉呢？
九五年啊應該。
九五年。
即係我上年九六年睇書展喇。噉佢個出版就係九五年，應該係最-即係嗰陣時係最新囖。
係。
係。但係我又覺得呢，嗰啲字典呢，好似，誒，有啲不足之處，我成日覺得。
誒，你意思係漢英嘅字典？
誒，兩-兩樣都有啊其實。譬如呢，誒，講，譬如講Oxford嗰本先喇，即係英漢嗰本先喇。
係。
噉我會覺得呢，佢，誒，即係我以-我都有以為嗰版，即係舊版八幾年嗰版嗰本字典，噉我而家買咗九五年新版喇。
係。
噉呢，但係呢佢-我會覺得呢，舊版呢就有一個係譬如講地名嘅，後-最尾嗰度有個index噉樣嗎。
係appendix。
係嘞，係嘞，係嘞。
嗯。
噉但係呢，新嗰本就冇𡃉喎。
係。
噉我覺得，譬如我哋做翻譯噉樣呢，我會覺得會好困難囖。因為有時我哋譯嘢都會遇到啲，誒，即係專有名詞啊，地方名噉樣嗎。噉我覺得如果冇咗，我覺得好似好似唔知點噉樣啊。
誒，噉可唔可以兩本字典一齊用呢？
可以。但係如果考試嗰陣時咪唔得囖，因為考試我哋要…
因為考試只可以帶兩部字典。
係嘞，係嘞，係嘞。噉佢哋譯嘅嘢又唔同噉樣（吖）嗎。
係。
噉如果帶-帶一本噉又好似冇地名喎，但係如果帶本有地名又舊版喎，噉又可能好多新嘅字都冇擺入去噉樣囖。係囖。
我諗如果英漢字典來講呢，我自己，誒，而家常用嘅就有兩本嘞。
喀，喀，喀。
一本呢就係阿黃同益編嘅。
黃同益。
係嘞。
哦。
另外一本呢就係陸谷孫嘅。我諗你應該有用𡃉。噉…
誒，我冇乜點聽過。
誒，陸谷孫嗰本呢就係叫做《英漢大辭典》。
哦，哦，哦，哦，哦，哦。
噉呢，哩本書呢就已經出咗好耐𡃉嘞，不過呢，最近呢，誒，或者都唔係最近嘅，而係一兩年之前呢已經出咗一本呢，就係將兩冊係合成一冊嘅。
哦。即係你意思話以前就係，誒，分咗上冊同埋下冊。
係嘞，以前呢就好大本嘅。
哦。
噉呢，而家呢就已經呢係合成咗一冊，
喀。
噉呢就比較攜帶方便。
噉但係會唔會資料上係少咗呢？
誒，唔會𡃉，因為其實佢係將兩冊呢係濃縮成一冊。只不過啲字體係細咗。
喀。
哦！
喀，噉所以呢就好適合你哋呢考試嘅時候呢係攜帶嘅，因為只係有一本嘅。
但係會唔會好貴呢？即係哩一類型嘅字典。
誒，據我所知呢，就，誒，唔係太貴，但係我當時買呢係兩冊嘅嗰個，誒，版本呢，
喀。
就係，誒，都需要幾百蚊嘅。噉…
幾多百度呢？
噉，誒，已經唔記得咗嘞。
哦。
因為太耐嘞。喀。
喀。
噉所以呢就，誒，但係我覺得哩一本呢，就如果係一冊嘅話呢，係，誒，內容又好充實，
喀。
同埋佢有你頭先嘅要求。就係話有appendix。
喀。
後邊呢就有啲人名同埋地名啊嗰啲噉。
哦，哦，哦，哦。
噉可以考慮-買哩本。
但係-喀，但係我又覺得，譬如話好似你間房噉樣喇。
係。
噉有好多字典喎。
係。
但係譬如我哋-我覺得譬如我哋做翻譯嘅人噉樣呢，
喀，都唔算多嚹。
喀，噉我哋覺得如果做翻譯噉梗係要好多字典，好多工具書去幫我哋譯嘢喇。
係，冇錯吖。
噉但係譬如我哋平時譬如做功課啊，嗰陣時我又覺得係都需要唔同類型嘅字典喇，噉但係我又應-你覺得我哋作為學生，應唔應該買咁多字典吖，抑或係其實買一本好general嘅，乜嘢都查到普通嘅字典好吖，抑或係普通字典之餘又再加一啲另類嘅？譬如專門嘅，譬如話法律啊，誒，或者係講哩一個，誒，自然科學啊。
嗯。
科技性嗰啲字典啊，你覺得點樣呢？
誒，我自己覺得呢，如果𠻺你係想𠻺畢業之後呢，從事翻譯工作嘅呢，
喀。
噉呢就不妨呢係多買啲字典。
哦
因為呢如果只係買一啲通用嘅字典呢，就只係幫到你，誒，譯一啲好普通嘅文章。
喀
但係如果你想譯一啲專科嘅文章，譬如話醫學啊，科技啊，或者係其他你頭先講嘅，一啲法律嘅文章啊，
喀。
或者係一啲𠻺政府嘅文章啊噉呢，
嗯。
噉你就需要一啲專科嘅字典嘅。噉哩一個呢就要睇下你自己嘅用途嘞。
喀
你有啲乜嘢嘅目的呢？噉如果譬如話你做功課嘅時候，有時你會遇到一啲比較專有嘅文章，或者一啲專業啲嘅文章嘅話呢，噉可能你可以去圖書館嗰度呢，揾哩啲字典。
喀。
但係當你出來工作嘅時候呢，或者如果你經常都需要係應付哩一類專科嘅文章嘅時候呢，我諗你就要需要考慮要買啲專業嘅字典嘞。
喀，噉譬如我哋而家做學生就你都唔，誒，誒，推薦我哋買咁多嘞。
誒，我唔係唔推薦。
喀。
而係你哋要因應你哋自己嘅財政能力來到決定。
哦！係喇。因為都幾貴啊其實一本字典。
係啊。因為一本譬如話一啲法律嘅字典，
喀。
都需要，誒，幾百蚊。
係啊。
噉而，誒，我知道有啲醫學嘅字典呢，
喀。
就更加貴。
嗯。
噉所以呢就要睇下你哋嘅用途，同埋你哋嘅能力而定嘞。
喀喀喀喀。
係。
噉你又覺得，誒，漢英點樣呢。因為呢我嗰陣時買商務啡色嗰本呢。
係。
噉我就會覺得佢都係好𠸏。
係。
即係都幾齊嘅啲字。
嗯。
但係呢，有一個唔好嘅地方就係因為我哋譬如啲同學呢，雖然有上過哩個普通話堂囖，
係。
但係呢，即係我哋嘅普通話嗰個拼音呢，
係。
都唔係就係真係咁好嗎。
喀，噉但係因為拼音呢，就係當然如果你係掌握得好嘅話呢，
喀。
噉你查起上來呢，就好方便嘞。
喀喀喀。
因為佢係根據，誒，字母嘅先後來到排列嘅。
係啊，係啊。
噉所以如果你係譯𠻺中譯英嘅時候，
喀。
噉你就可以𠻺好快噉樣查到你需要嘅字嘞。
喀。
噉正如頭先講呢，就哩一本書呢𠻺有佢嘅好處，但係亦都有不足之處嘅。
係啊。
噉佢就係有一啲字呢，或者係深啲嘅名詞，或者係，誒，中國大陸嘅用語呢，係冇收到落去嘅。
喀。
噉嘅時候呢，我諗你就要考慮買一本比較新近嘅字典。噉我而家手頭上有嘅呢就係叫做《漢英大辭典》。
喀。
噉哩本書呢，或者哩部辭典呢就唔係好新，不過呢，我覺得佢內容係，誒，比較充實嘅。
即係比起我講嗰本好啲。
誒，我覺得比起商務嗰本呢，誒，嘅辭條係多啲。
喀。
同埋佢嘅內容呢係比較新啲。
喀。
亦都呢係有頗多係中國大陸嘅一啲術語嘅。
嗯，嗯，嗯。
噉呢就哩本字典呢就係由，誒，上海交通大學出版社呢出版嘅。
喀。
噉嘅出版嘅年期我已經唔記得咗嘞。
哦！
噉但係呢就，佢係幾值得買嘅。
喀，喀，喀，喀。
噉如果你可以去大陸買，或者託朋友喺大陸幫你買返來呢，噉呢就好平嘅啫。
係，因為我好似呢，我讀YearTwo嗰陣時呢，噉阿張先生呢，就介紹咗一本俾我哋喎。噉佢又係亦都係我話俾佢聽商務嗰本嘅，
係。
但係即係再新啲同埋好大本好多嘅。
係。
噉呢佢就話如果喺香港買呢就要二百幾蚊噉樣喇。
係。
噉但係我有一次就同啲同學一齊，即係同啲讀翻譯嘅同學一齊返去深圳度買吖嗎。
嗯。
噉呢係九十幾蚊咋喎。
係。
噉我覺得相差都幾遠囖。
係啊。
所以如果我哋去開深圳噉樣呢，噉我哋可以喺多啲書局買多啲字典囖，我又覺得。即係比較平好多囖。相差幾遠啊。
係嘞。譬如話如果你有時間又有朋友得閒嘅話呢，
喀。
就不妨去深圳書城呢，
係啊，係啊，係啊。
逛一逛嘞。因為呢，喺嗰度呢就有好多嘅圖書，
嗯。
而其中呢工具書呢亦都係有好多嘅。
係啊，係啊。
噉呢就有好多係大陸出版喇。
嗯，嗯。
噉呢就，誒，喺香港買呢係會好昂貴嘅。
係啊。
噉但係如果你喺大陸買呢，噉呢就好似你頭先講呢，幾乎係平一半以上嘅。
係啊，係啊。
噉有時呢，甚至呢係𠻺超過一半𠻹。
嗯。
譬如話我最近買咗一本字典呢，就係關於佛教嘅一本字典。
喀，即係佛教名詞嘅。
噉呢，係佛教嘅辭典來嘅。
哦。
噉呢，就係一啲專科嘅辭典喇。
喀喀喀。
噉但係呢，就喺香港買就需要係一千四百蚊。
嘩！好貴喎！
係啊。噉…
係好大-好多冊吖？定點啊？
係有八冊嘅。
哦哦哦。
噉但係呢就，誒，如果喺大陸買呢，噉我係託一啲同學
喀。
係上去幫我買嘅。噉佢呢就好好喇，幫我帶埋落來𠻹。
喀。
噉就連郵費都唔使。
嗯。
噉呢就係只係需要呢係四百蚊度。
嘩！爭好遠喎。
噉呢，即係話呢係爭成幾倍嘅。
係啊，係啊，係啊。
喀，噉所以如果你又得閒，誒，有時間可以同朋友去嘅呢，噉就可以即係不妨考慮下去深圳嗰度。
係啊。因為我好似以前我喺廣州，我去開廣州噉樣呢，
係。
噉就買咗一本係，誒，ComprehensiveGrammar啊，一本噉樣。
嗯。
噉我係大陸買好似四十幾蚊咋喎。
係。
但係我喺香港我聽啲-因為我哋-我讀YearTwo嘅時候呢，都有一個course係Syntax噉樣喇。
係。
噉個lecturer通常都會叫我哋，誒，即係用嗰本來到做參考喇。
係。
噉我覺得，嘩！佢就話俾我聽喺香港買呢要成千幾蚊喎。
你嗰本書嘅書名係乜嘢？
誒，我都唔係好記得，誒，係，誒，係阿Mike𡃉。
係關於grammar嘅？
係Englishgrammar𡃉。
Englishgrammar。
喀，係喇，係好大本嗰本囖，我唔記得咗係點樣嘞。
係。
喺大陸只係需要幾十蚊唧？
係啊。但係喺香港買呢，我個lecturer話要成千幾蚊囖。
嘩！
嘩！嚇得好緊要啊！
噉我諗我都要返大陸買多啲書嚹，如果係噉樣。
係，因為呢我買嗰本書嘅時候，就係諗住自己即係睇𡃉唧。我就冇諗過原來哩一個，誒，科目呢，就用哩本做參考書囖。
係。
噉但係我覺得我真係真係慶幸我嗰陣時買咗囖。
哦。噉可以慳返好多錢嘞。
係啊係啊係啊。同埋佢都幫助幾大啊因為。
嗯。噉所以呢，就係話如果有機會返上去嘅時候呢，
嗯。
就要盡量利用嗰個機會嘞。
係嘞。
因為呢就如果喺大嘅書局，頭先我講嘅深圳書城啊之類呢，佢裏邊有好多種類型嘅書籍𡃉。噉除咗係工具書呢，其他嘅，譬如話係一啲教科書啊，或者其他嘅書，都係，誒，即係好值得我哋睇下、考慮下會唔會買呢噉。
喀。但係呢我見到呢，譬如而家呢啲科技好好，
哦，你聽電話啊你要。
誒，你同學揾你話係一零四號房開會。
哦，好吖，唔該。
喀。
喀。噉我哋繼續講喇。
好啊，好啊。
噉，誒，係囖。即係我，而家即係科技咁發達喇。
係。
噉我會覺得好多光碟呢，即係嗰啲電腦光碟啊，我見到都係有啲辭典𡃉喎。
嗯。
因為我，誒，誒，上年喇，係-係嘞，我買咗一隻呢係嗰啲，誒，叫做乜嘢啊，遠東-遠東英漢定係漢英嘅一本辭典吖嗎。我哋會有嘅。
係-係光碟來嘅？
係，但係光碟來嘅。
嗯。
噉我覺得嗰-佢裏邊嘅內容呢，其實嗰本字典嘅內容係一模一樣𡃉。
係。
因為我查過嗰本書，跟住又睇返自己個光碟，佢嘅解釋啊，各方面嘅嘢（都係）一樣囖。噉你覺得點樣睇呢？
噉，誒，你覺得係查索方面，或者查索喇方面喇，𠻺，你覺得邊樣比較方便呢？
誒，我會覺得應該查字典會好啲嘅，即係查本書會好過查光碟嘅。因為…
噉光碟嘅用途喺邊啊？
誒，我唔知可能佢係，即係第一個，另外一種途徑俾你去用噉樣喇。因為而家科技發達，好少人會係揸住本字典，因為本字典又重喇，
嗯。
噉又要揾地方擺喇，但係你一隻磁碟好薄啊，好少地方已經擺到吖嗎。
噉但係如果你用光碟嘅時候，你咪需要有一部電腦。
但係而家通常啲人都會有電腦囖，屋企。
但係喺𠻺都係局限於喺屋企或者學校，就𠻺唔似一啲譬如話電子辭典啊嗰啲呢，
喀，可以隨身攜帶。
就可以攜帶。
係嘞。
喀喀喀。
啱。
係喇。但係我又覺得，係嘞，（）電子辭典喇，
係。
噉我覺得而家啲電子辭典喇，同埋光碟，噉佢有發聲嘅功能嗎。
嗯。
噉我覺得都幾好喎其實。佢可能即係比起以前好耐，譬如幾年之前，或者十年之前呢，佢哋嗰個發音呢係標準咗好多我覺得。
誒，會唔會係一啲，𠻺，講英文嘅人仕，誒，發音嘅呢，或者係讀出來嘅呢？
係啊，係啊。
係啊，係啊。真係好似係嗰啲，誒，nativespeaker嗰一啲人嘅讀音囖。
係。
噉我覺得係非常之標準囖。
嗯。
即係無論係，誒，電腦光碟裏邊嘅讀音喇，抑或係…
係。
嗰啲新嗰啲，誒，誒，誒，即係快譯通啊嗰啲噉樣嘅電子辭典囖。
我覺得都幾好囖。
係，係。
係啊。
誒，我知道除咗快譯通之外呢，重有好多牌子嘅。
係啊，係啊。
不過我自己呢就都冇買到。
哦！
噉，誒，或者如果你揾到一部好嘅電子辭典呢，噉或者你介紹俾我呢，我都我都考慮下。
喀，但係我以前有聽過呢，張先生呢講過話啲電子辭典喎。
係。
因為佢話電子辭典，我哋就唔准帶去試場用嗎。
係。
噉但係佢會話其實譬如查電子辭典同查真係一本書嗰啲辭典呢，
係。
係有個分別喺度𡃉喎。
分別喺邊呢？
因為佢話譬如查電子辭典呢，佢係俾咗好快速嘅一個，誒，誒，誒，誒，意思俾你喇。
係。
譬如你查一個字，然後佢即刻俾到幾個意思俾你，但係佢唔會再深入去解釋俾你聽，哩一個解釋佢係應該點樣用呢，用喺邊一個用途。譬如你句子結構唔同啊，你又會用唔同嘅詞擺喺度喇，譬如你…
即係話佢𠻺好少例子。
冇例子啊，基本上。
係直程冇例子。
有啲好啲嘅可能會有一句噉樣喇。
係。
但係係不足囖。
係。
佢話譬如我哋做翻譯嘅，嗰啲辭典嘅作用就唔大囖，只不過譬如好-俾到好快嘅一個解釋俾你。
係。
但係如果你真係要譯，深入去認識，因為我哋譯嘢呢都要睇佢嗰個嗰篇文章嘅-佢嘅語氣啊，誒，誒，誒，係一啲正式嘅文體啊，抑或係一啲比較，誒，casual啲嘅文體囖。
嗯。
噉所以呢我就會覺得即係用查字典會好好多。
係。
因為佢可以俾多好多解釋啊。你可以點樣用啊噉樣囖。
嗯，我都覺得呢係電子辭典呢只係，𠻺，方便我哋喺，𠻺，攜帶啊，或者係日常應用啊噉。噉但係如果真係講到話要做翻譯嘅話呢，
嗯。
電子辭典呢似乎對我哋嘅幫助就唔係咁大嘞。
喀，喀，喀。
因為好似你話我哋需要知道嗰個字嘅用法係點樣，或者係喺乜嘢情況之下我哋唔可以用哩一個字，
嗯。
或者乜嘢情況之下我哋可以用哩一個字。
喀。
噉哩一啲都係，誒，電子辭典呢似乎俾唔到我哋嘅有關嘅資料𡃉。
係啊，係啊。
噉所以呢就電子辭典呢始終都係有佢局限。
嗯。
噉𠻺基本上呢翻譯都係需要經過，𠻺，我哋嘅思考，同埋作為我哋一個譯者呢，我哋要經過好多嘅，𠻺，程序啊，噉先至可以譯得好嘅。
係啊。我都好同意你嘅講法。
噉電子辭典呢就係，即係都係一種工具來嘅唧。
嗯嗯嗯嗯，喀。
你講吖。
吓？你教我講，講啲乜嘢啊？講今朝參觀貨櫃碼頭嗰啲嘢呀，係嗎？
你不如講吓你今朝去貨櫃碼頭嘅經歷來聽吓。
經歷來聽呀？
係。幾點鐘出發呢？
噉呢，我哋約咗九點半呢喺哩個荔景地鐵站等𡃉。
九點半。
喀。點解要荔景呢？
因為貨櫃碼頭喺荔景吖嗎。
係咩？
荔景。
係啊。
唔係喺葵涌𡃉咩？
噉但係喺荔景地鐵站行落去係最近嘅，即係地鐵站來講。
哦。
行落去最近嘅。行落去我諗五分鐘，十分鐘度喇，之類喇。
行落去。
係呀？
五至十分鐘。
噉呢，約九點半呢，噉我九點半至出門口。噉我去到都未係我最遲吖真係。我行落去幾分鐘啫嗎。
喀。
跟住等齊人呢，我諗差唔多九點十咁滯。跟住先至-其實未齊𡃉。嗰陣時就唔等嚹，噉走囖。
有冇人唔去啊？
乜嘢啊？
有冇人唔去啊？
好似有。不過有好多人去喎，好多人我哋都識𡃉喎。阿李浩賢我見到喇。
阿李浩賢機電工程處𡃉喎。
係啊。又見到阿邊個啊？嗰個叫做阿Peter啊。同埋有個肥仔囖。個肥仔唔知叫乜名啊。
肥豪？
唔係肥豪，肥豪我實認得喇。有個肥仔又係我哋班𡃉。唔係好記得。
我哋班？
係啊。
有幾肥啊？
都幾肥吓𡃉。肥過肥豪喇。即係高大啲𡃉，大隻啲𡃉，大件件。
Gary？
係，好似。唔知係咪呢。
四眼嘅。白白淨淨。
白白淨淨。
Gary。
肥肥哋嘅？
我都識喎Gary。
係咩？
你又識？
港大好多Gary𡃉喎。
唔好扮識喎。成日識我啲同學喎你。
Gary我識啊。艾爾頓嗰陣時佢乜嘢𠸏。
喂數一數呢，我又發覺原來我哋班嘅都有成連埋我有五個人喎竟然。
唏，缺少咗南哥就爭啲嘅。
爭少少，係咪？
硬係爭啲。
噉點呢，去貨櫃碼頭？
喀。噉跟住我哋咪自己走入貨櫃碼頭囖，即係成班。噉當然有領隊喇。因為雖然我之前去過啫，但係都唔認得晒嚹已經。噉去到呢，噉梗係先就睇套幻燈片先嘅。個幻燈片係哩個video來嘅，好似係video。
但係乜嘢貨櫃碼頭？即係有躉office噉呀？
係啊。因為呢，其實葵涌貨櫃碼頭一迾呢，係幾間公司唔同𡃉。
喀。
噉我去嗰間就係MTL啊。就係現代貨商碼頭有限公司。就係MTL喇。你沿住條葵涌道呢，行過呢就見到一迾嘅HIT啊…
HIT？哦。
Sealand啊。
我知我知。
MTL啊噉樣。有幾間唔同嘅公司。
幾間公司。
喀。
貨櫃嘅公司。
係喇。貨櫃公司喇變咗。噉我去嗰間係MTL來𡃉。噉佢咪講返佢MTL嘅公司，即係幾多年-我唔記得咗幾多年嚹已經。唔知好似都成幾十年𡃉嚹有。
幾十年𡃉嚹。
幾十年嚹。唔記得咗幾多年嚹，唔知一九幾多。
你都參觀得幾詳細。
佢講乜嘢吖嗎。佢嗰陣時佢個video，噉我聽過兩次啊事關。
點解啊？
我上次去又係播哩個video吖嗎。今次又係播哩個video。不過上次呢就係MMC搞嘅。就係Mechanical，Marine同埋Chemical嗰個division搞嘅。噉講啲嘢technical啲嘅講啲嘢。今次呢就係SafetyServiceGroup嘅SafetySpecialistGroup啊。SSG啊又係。
咦咿。啱晒我。SafetySpecialistGroup。
SafetySpecialistGroup。係啊。蛇蛇豬啊又係。
蛇蛇豬？
係啊。SSG吖嗎。
即係Jenny嗰個？
SSG吖嗎。SafetySpecialistGroup吖嗎。噉佢哋今次講嗰啲嘢就講啲安全嗰啲嘢囖，即係顧名思義。噉𠻺講啲安全嗰啲嘢喇。講吓佢哋間公司嗰啲架構，關於安全方面嘅嘢當然係。
喀。
噉𠻺講完一大輪嘅廢話。跟住就上去controlcentre度睇囖。噉𠻺鳥瞰嗰個成個貨櫃碼頭有啲乜嘢噉囖。
乜嘢centre話？
個controlcentre。
哦controlcentre。
即係喺個頂樓度上面呢。噉樣跟住介紹吓哩啲係乜嘢來啊噉樣。跟住𠻺落去嗰度trip吓噉樣囖。噉𠻺trip，行啊行，跟住咪睇吓啲人落貨嘅情況啊噉樣囖。
喀。
噉都搞咗好耐。因為啲人好鬼麻煩啊。有啲呢做嗰行嗎。
喀。
做嗰行就好心唔好成日問喇真係。又猛咁問喎。唓我唔知佢係想係即係表現吓佢自己對哩行嘅認識多吖，定係乜嘢。係噉問埋晒啲呢讕係呢即係淨係佢做嗰啲先識嗰啲嘢呢。噉𠻺問喇。噉佢隔離嗰啲𠻺聽到厭，悶到死嚹已經。即係而且又乜嘢嘍喎，又耐嚹喎。即係十點鐘開始，搞到十二點幾啊搞到。啲人係噉問係噉問。
你有冇問問題啊？
我已經盡量少𡃉嚹今次。都冇乜點問呢。
乜嘢盡量少？唔好問吖嗎。
即係諗住盡量唔好問呢，噉變咗啲人呢就可以快啲完結嗰個。但係有啲人就硬係唔生性呢。阿李浩賢先勁啊，係噉問啲Safety嗰啲嘢啊，係噉問啊。問佢哋：「咦你哋冇啲獨立嘅Group係for-」嗰啲叫乜嘢啊？Accidentinvestigation嗰啲呢。
嗰啲我都識喎。
係囖。佢就係講又係類似嗰啲嘢問返吖嗎。
我都係Safety𡃉喎。
Safety嗰啲。猛咁喺度問，問埋嗰啲噉嘅嘢喎，吖喺度。跟住佢又係噉答。佢嗰度嗰條友仔呢，吹水唔抹嘴啊真係。係噉來。
吹水唔抹嘴。
幾鬼離譜啊真係。噉變咗搞吓搞吓已經兩個鐘嚹原來。
但係聽咗兩個鐘呀？
吓？唔係。即係聽就固然有喇。噉就睇video嗰度又去咗成半個鐘喇。跟住聽嘢，傾偈噉樣又。跟住trip啊，噉樣又行咗半個鐘。變咗咪搞吓搞吓成兩個鐘囖overall來計。
哦。
係啊。直至到你哋call我，我先發覺到原來啲時間已經係十二點鐘嚹。因為嗰度又冇電話。你知喺人公司，同埋揾唔到電話，好難揾電話𡃉。
叫住你出電話𡃉喇。
出電話，有幾可用吖？一係除咗喺哩啲時候同塞車嘅時候之外。
咪啱囖。和記抵喎而家電話。
和記幾多錢唧？和記電話。
三百九十蚊，一百分鐘。再加一六八呢就送埋飛線，就連埋秘書台。即係三百九十再加一六八就乜都包晒。
乜都包晒？
即係五百五十八蚊。
但係一百分鐘呀？有冇分繁忙時間唔同？
冇。夠用𡃉嚹。
好似太少但係，會唔會啊？
之後非繁忙時間一蚊。或者四百九十蚊，俾多一百蚊，就二百分鐘。
俾多一百蚊，二百分鐘呀？
係啊。
一百分鐘都夠喇。
一百分鐘都夠𡃉嚹應該，如果我用嘅話。
其實幾抵喎，五百五十八蚊。
不過五百五十八蚊，計計吓又好似幾貴噉喎。
喂抵喇。
你話連埋call機嘅話，好甘𡃉嚹喎。
call機連埋𡃉嚹喎。
佢有埋call機𡃉嚹咩？
一六八咯都話，連埋秘書台call機。
係咩？
台費。跟住如果連咗call機台費呢，佢就送埋飛線服務俾你。
即係所有嘢都係五百五呀？
所有嘢都係五百五十八蚊。
五百五十八。我而家嗰個都二百一十六喇。
係囖。
多三百幾蚊囖。
抵啊，有電話。我都諗住轉，不過而家俾One2Free簽死咗，而家。
你諗住轉？簽死幾耐啊？
一年。一年死約，噉就慘啲嘞。
有冇啲幾多年生約嗰啲呢？
冇啊。
幾年生約，幾年死約嗰啲呢？
冇得走。出得早，快咗少少𠻹，就係快少少。
哦。諗落都抵𠸏。不過我平時冇乜用𡃉喎。我係放工或者放假先用啫嗎。返工又唔使用𠸏。
夠喇一百分鐘。
返工係唔使用。
返工係唔使用手提電話嗎。
所以咪送埋飛線嗰吓抵吖嗎。
又可以飛去office嗎。噉我落咗廠又即係都唔使點覆電話喇，又唔係好緊要。
飛落秘書台咪得囖。日日係噉飛落秘書台。只要有秘書台。而家一百六十八蚊咋。
咦飛落秘書台又得，飛落去個電話度又得。
又得。
都幾好吖。
係啊。諗得過啊。
幾方便吖。
你唔鍾意，我俾哩部你吖。
乜嘢啊？
你幫我出個和記。
真嘅一樣喎。噉我點呢？佢嗰個和記嗰個係乜嘢來𡃉？係嗰個乜嘢網絡來𡃉嗰個？
GSM。
GSM呀真係。
GSM即係乜嘢啊？
GroupSpec-唔知乜。成Group嘅signal，Groupsignal，唔知乜鬼。
唔知modellation嗰啲噉樣啊。
總之係一Group。佢啲signal係一Group一Group𡃉。唔同嗰啲PCS呢，就係personal，即係一個single嘅-點講呢？
System？
唔知點講。下次睇完書話你聽吖。
唔好啊。哩啲咁technical，冇興趣啊。
都幾深𡃉啫話時話哩啲嘢。嗰陣時啊，乜嘢聽嗰條友喺度介紹電話吖嗎，佢喺度。即係做present呢，噉條友仔喺度介紹電話。噉講啲嗰啲唔知乜嘢network公司，聽完之後唔知講乜。冇乜理佢。
你成日聽人講嘢都唔知聽人講乜𡃉喇。
乜啊。今日都唔知聽得幾清楚啊真係。使唔使講返俾你聽啊真係。
唔好啊，唔好。
Safety嘅嘢我諗我熟過你啊。
Safety嗰啲？
我都係Safety嗰Group。
啊你都係Safety嗰Group㗎？唔怪得喇。
你知唔知我而家職業安全健康問答比賽我哋嗰組入咗決賽？
聽到。記得。你講過喇。
分分鐘代表公司出賽，第時攞埋冠軍。
符符碌碌噉俾你哋贏咗吖嗎。
乜嘢符符碌碌啊？
你嗰組有幾人啊？
今年嗰三個。Gordon叔叔，我同埋另外嗰個GT囖。
GT？GraduateTrainee。
GraduateTrainee。都可以叫做見習工程師。
我哋今年嗰個都就快會返工，八月就會返工。
咦有冇請嗰個…
MSC？
係啊。
應該係MSC。我冇記錯。
真係請咗呀？
係啊。
點解請佢啊？
我老細鍾意吖嗎。佢可能佢貪慕虛榮定點喇。
MSC都鍾意？我都MSC來𡁵喇。
鍾意MSC啊，咁巴閉。
不過未畢業噉解。
MSC。哦。你老細係咪即係徐展堂啊？
梗係唔係喇。嘩我幾可見到佢。我諗我都未見過佢，未見過佢真人。
成日話人徐展堂。
噉城巴…
徐展堂邊會喺城巴出現𡃉？好少𡃉真係。
噉徐展堂係城巴老細吖嗎。
噉佢徐展堂係哩個…
賣軍火𡃉，係嗎？
乜嘢啊？嘩haai2，哩啲嘢錄咗音𡃉喎。點可以亂咁講啊你？
唔係。我估吓啫，講吓啫。
真係吖。噉城巴係北海集團嘅其中一部份啫嗎。噉北海係徐展堂啫，但係佢屬下啲分公司佢邊有咁得閒去理吖。
好似李嘉誠噉，夠係我大老細喇。
係囖。
最多咪佢個仔埋來睇吓，阿澤鉅。
阿澤鉅。
啊，我上次同你講阿澤鉅呢。最近就見過國傑來啊真係。
有冇請飲茶噉啊？喺邊度飲茶啊話時話？應該去啲好高級嘅地方𡃉佢，會唔會啊？
冇喎，反而。
微服出巡嗰啲，係嗎？
哦。
我喺佢間別墅外面個花園度自己沖啫嗎。
哦。直頭係請埋啲廚師返來整嗰隻，或者係。
係。
嘩真係巴閉。
唔係。廚師就本身有，自己沖。沖咖啡都要揾廚師？
喂香蕉話下年去法國喎。
法國，冇錢呢。哩個好大問題來嗎。
噉𠻺係。你估我哋好似佢咁有錢咩？
係囖。如果好似佢噉月入幾萬噉樣。
乜嘢月入幾萬唧？
跟住計起上來年薪過三十萬咁滯喇差唔多。
未。
二十九萬幾喇都差唔多。
咁多呀？
年薪有三十萬，肥仔嘍。啊都係好少啫。
你而家差唔多喇。
年薪三十萬好少啫都係。
噉但係已經好多𡃉嚹喎，你對於trainee來講。
哦對於trainee來講。
幾時trainee有成年薪三十萬大佬？你計吓嘞。
我都話做trainee好𡃉喇。
我好奀咋喎我份工。
費事喇。錄咗音陣間又要講出啲秘密出來，無謂喇真係。咁鬼少。陣間俾人笑嗎會。
嘩而家佢哋啊-你知唔知啊，阿Lily又做教書啊，阿木又做教書啊。
咦？請咗嚹咩，阿木都？
係吖。
請咗嗱？喺邊區做啊？Lily又教書咩？唔係話喺廠度做文員咩？
佢原本係嘅。而家又唔係。你問吓佢嘞。
係呢，點啊而家佢哋而家？
佢不嬲都唔係喺廠度做文員。
即係噉講啫。即係好似喺廠度做啲嗰啲admin啲嘢嗎好似係。
係啊。MarketingAssistant啊係。
哦Assistant原來係。對於我哋來講呢，一係technical，一係就admin噉樣。Admin嗰拃就算係囖。唔理佢究竟係Marketing又好，personnel又好，乜都好。
冇分別𡃉。無論佢係Personnel，accounting啊，乜都係，全部都係行政。
總之就係admin。行政。冇錯嚹。我哋就係technical。
因為佢做document嘅。
係嘞。
噉我呢？
你就…
你…
我哋算係哩個…
教書。
教書？反而係？
Admin。
都算admin𡃉嚹佢哩啲都。唔理𡃉嚹。即係無謂分得咁清吖嗎，真係吖。你要吓吓細分好麻煩𡃉。
我哋只有technical同埋乜嘢…
你知啲title又鬼死咁多呢。好長嗎啲title真係。
哩支筆開始有啲壞壞哋。
好似我個大佬噉樣。又係哩個ET…
天使的呼喚啊。
吓？天使的呼喚？
喂你call機響喎。使唔使停一停錄音先啊？
唔使。
唔使啩我諗。應該都唔使喇。咦，噉你而家未返工𡃉喇，而家放𡁵暑假。噉佢哋喺邊度做啊而家？
阿Lily而家咪話做𡁵MarketingAssistant𠸏，咪繼續做囖。做到八月中就返嗰度囖。喺屯門一間小學。
屯門一間小學。屯門呀？
係啊。
嘩咁遠呀？
係啊。但係你哋荔景入去屯門都唔算好遠啫。
荔景入去屯門都唔係好算好遠吖話時話。可以搭乜嘢車入去呢？
搭去荃灣再轉巴士囖。
係囖。只可以噉樣樣。係囖。噉就麻煩少少囖。
唔好意思啊，我整𡁵支筆。
喺屯門嘅某間小學度教呀？乜嘢都教喇又係，係咪？
唔知喎。
全科都教。噉阿木呢？阿木又係呀？
阿木，你應該好清楚喇。
我唔知喎，唔知佢究竟係點喎。
噉但係你起碼都知道佢係會做教書吖。
我唔知喎。你唔講，我唔知喎話時話。因為，睇吓先，我對上一次見佢哋係幾時呢？啊唔記得。好似琴日定前日啊？阿艾爾頓無端端call我喎。等我收工嘅時候呢，六點幾啊。我當時喺巴士上面。突然間收到個call。噉阿艾爾頓留咗個電話俾我。噉我諗住搭𡁵車返屋企，冇理由都落車覆電話咁邪𠿪。噉梗係返到屋企先覆喇。架車駛𡁵返屋企嚹已經。返到屋企一覆，佢話佢同阿木同燒賣仔話喺哩個銅鑼灣行𡁵街，問我有冇興趣join埋佢哋。我話我而家喺屋企喎。跟住佢都知我一定唔會出來喇。大佬返咗屋企，已經換晒衫嚹，已經攤唞𡁵，重叫我出返去？嗰陣時差唔多成六點半咁滯嚹。出返去都七點幾喇。我而且你又知我要搭巴士呢，出到去肯定要七點幾。不如就唔出喇。佢哋都就走嚹應該。
哦。
哦。
佢expect我係即係可能收工重係週街逛嗰啲呢。
你都係衰𡃉嚹你。俾人感覺到你周圍都係冇嘢做。
我啊，而家連續啊，成個禮拜啊，六點幾返到屋企嚹收工之後。
你又話介紹雪碧俾佢識𠸏？快啲介紹俾佢識喇。
乜嘢啊？介紹乜嘢俾我識啊？
雪碧唔係我同學來𡃉喎。
即係你哋話介紹俾佢識嗎。你快啲介紹俾佢識喇。
噉雪碧究竟係邊個同學來𡃉？阿Lily嗰啲同學？
Lily。
哦。
佢哋話同鳳爪一樣樣𡃉喎。
梗係唔係。
唔係唔係唔係。
你又話靚啲又唔介紹我識，噉樣好唔應該𡃉喎。
係喇。你唔介紹俾佢識，你都起碼俾我見見先喇。
我唔識𡃉喎。
我而家喺公司嗰度呢，啲女同事呢，一係就唔係好掂，個樣，一係就幾個男朋友嗰啲呢，噉好難搞𡃉喎。好難搞啊真係。
我哋公司啊嗰啲啊三十九歲𠻺着露臍裝啊。
係咩？噉會唔會好難頂啊？
即係嗰啲透明嗰啲。嘩戴頂嗰啲去馬場嗰啲…
你有冇攞粒碼子彈佢肚臍啊？
攞碼子彈佢肚臍？我幾乎想揾個波射佢𡃉嚹。踢足球呢，攞佢擺人場呢，彎唔過人牆，射中佢個頭。嘩好鬼核突啊。
咁鬼難頂𠸏。
又着嗰啲呢，兩個袖呢，嗰啲類似背心嗰啲呢，又唔剃嗰啲毛嗰啲。噉嘩噉樣樣成日，唉好驚。
好難頂，係嗎？
好得人驚。
好得人驚。
但係你哋個要求唔可以咁高嗎。噉你哋…
哦你即係話雪碧唔靚女嘅。
即係我但求係女仔已經差不多𡃉嚹其實。即係爭在呢係-即係不過有一樣，要合眼緣囖有陣時哩啲嘢。有時靚未必合眼緣𡃉。有啲呢，靚嗰啲呢，你見到佢呢，覺得佢硬係好乞人憎啊，唔知點解。梗係噉樣。
譬如呢？
識落又唔多覺，呵？望落去呢，唔識呢，就好似好串噉樣。就大家都唔係幾-唔合眼緣。跟住呢，ei1，你識邊個邊個。哎吔原來識咗之後呢發覺幾正喎。
係嗎？係咩？噉我又唔係好覺喎話時話。
唔係呢。
即係我冇乜機會識啲靚女事關。
冇理由嘅。
冇乜機會識靚女呢。
點會冇機會識靚女啊？
你又想講自己嚹。你唔好理佢。
又想講自己。我返公司，我公司呢，睇吓先，即係我department喇講𡁵，講𡁵哩個engineeringdepartment喇。噉我哋個大老細個秘書喇。噉秘書已經有男朋友𡃉嚹。
嘩haai2，識大老細個秘書咁衰𠸏你。
大老細個秘書？唔係，即係其實大老細即係我哋engindepartment個最大嗰個阿head。喀。噉佢係哩個AGMEngineering嘅。噉佢個秘書呢，噉都係坐喺我隔離嘅啫。
哦。
不過好鬼邪𡃉真係。搞塊partition呢，隔咗𡃉。
哎吔。靚唔靚？靚唔靚？
靚𠻺幾靚𠸏。不過肥啲囖。
repeatonemoretime。有得減有得減。
肥少少。但係最緊要佢其實佢mainpoint係佢有男朋友吖嗎。
男朋友未必好。
噉樣另外呢，有一個新來嘅係我哋全部嘅engindepartment呢我哋公認係最細嘅，年紀。因為暫時都未有一個細過佢。
十九？
十九。廿歲未夠。今年年尾廿歲。
噉咪大過我？
大過你？
大過你？唔係係唔係啊？你，唔係噉講嘢啞？
冇嘢啞？廿五來𡁵頭喇你。
噉嗰度呢，嗰個重慘。嗰個直頭係即係點啊？佢成日話自己哩個肥屍大隻嘅。啊的確佢肥又係幾肥屍大隻嘅。雖然唔係好肥，即係唔係好fat嗰隻囖。
唔。
但係就橫囖。啲手啲肉多囖。
咦。
即係身又肉多噉囖，腳又肉多噉。總之就肉多喇。但係就唔係肥嗰隻囖。但係始終都係望落去就大大隻隻噉喇就覺得佢。
好核突。
噉另外一個就，另外嗰個個女都有幾歲𡃉嗰個。即係都身為人母𡃉嚹。噉嗰個更加唔使諗喇。噉另外一個呢，幾廿個男朋友嘅聽講。嘩佢呢，來咗個零月咋喎個女仔。你知我對哩啲公司女同事好鬼留意嗎。噉呢，嗰個女同事呢，就來咗個零月唧。噉係另外一個AGMOperation嗰個AGM嗰個秘書來嘅。噉又係坐喺我哋附近嘅係。噉嗰個呢，聽講咋，我唔知啊。即係固定男朋友都有兩個。噉另外重有一拃散拖嗰啲呢，唔知幾多嚹。N個啊，唔知啊真係。
佢有冇愛滋病啊噉樣？
噉我唔知喎。唔通你特登去問佢咩？係咪先？
佢有冇𠝹手啊？
吓？
有冇玩𠝹手啊？
玩𠝹手？唔覺喎。
你講起女仔。嗰日我喺尖沙嘴呢，行天星碼頭…
你唔係見到有人喺街𠝹手咁邪啞？
肚餓。走去麥當勞食嘢喇。
邊間啊？
尖沙嘴碼頭。
尖沙嘴。天星碼頭嗰間囖。
哦。
噉入去買嘢，個姐姐，吖，好睇唔睇佢隻手找錢嘅時候呢…
好眉好貌喇佢。
我見到佢隻手黏咗塊膠布喎。
喀。
噉佢塊膠布後面呢，有幾笪嗰啲疤痕啊。
疤痕一條條𡃉。
一條條嘅疤痕。跟住我見到有類似心臟嘅物體啊。
係咩？咁恐怖𠸏？
𠝹手啊。
你噉講就我就唔係好留意佢隻手喇。但係都冇乜幾可走埋去睇佢隻手𠸏。
唔好嚹。你都係叫黃少嫺介紹吓阿雪碧俾你識吖。
都幾犀利啊真係。噉變咗，嗱，數埋數埋另外廠嗰啲就更加唔掂。廠嗰啲真係乜嘢都有，千奇百怪。因為呢，廠嗰啲男人多啊。即係好似阿香蕉嗰個情形一樣。廠嗰啲一定唔會請靚女𡃉事關。因為男人太多嚹。
啱。
你影響到啲人啲工作嘅注意力啊。
啱。
偏咗去嗰邊噉𠻺唔掂喇，係咪？
噉你間廠咪唔可以請我？噉樣搞法。
e6…
請佢都得𠸏。
廠就應該唔得，office就冇問題，office都間唔中有靚女𠸏都，間唔中有靚女出現吓𠸏。
你即係話佢靚女啫噉樣？
間唔中有靚女出現吓啫，唔代表一定係你𡃉。
講乜嘢啊你？小心啲講嘢。喂下個月底你哋喺唔喺香港啊？
下個月底？我基本上哩一年都會喺香港𡃉差唔多。
哦。你下個月底會喺香港喇。你呢？
未必。
你八月底定九月底？八月底？
八月底啊。
未必未必。
應該都喺香港。
未必。
你八月底唔喺香港？
未必喺香港。
搞乜嘢先？你想搞啲乜嘢啊？又係錄音嗰啲呀？
八月底喎。
搞trip呀？
八月底喎。
去camp。
去camp呀？
八月底喎？
去camp。
去旅行。
我諗都係去camp多。
係咩？嘩噉我要即刻乜嘢，準備吓去旅行嘅事宜先得嚹要，既然係噉。
你隨時去北京囖。
北京啱喎，真係話時話幾好。
你哋夠膽？
最多你俾機票𡃉啫嗎。最多我請你食住嘞。
係唔係啊？𠻺噉又唔同。
住又唔使地方。我哋啲車又有架車載埋你周圍去玩嘞。
係喇。
使乜俾錢𡃉唧？
因為呢…
過咗廿八號去囖。有乜所謂唧？我冇所謂𡃉。
過咗廿八號都差唔多到九月頭嚹喎已經。廿八號就喺嗰段時間𡃉咋喎，你明唔明啊？就係嗰段時間咋。啱啱就係食正嗰條線。八月底就係，應該八月二十，二十幾至到三十嗰段時間𡃉咋喎，應該係。唔係點叫八月底啊？係咪先？噉應該就係嗰段時間嚹如果去旅行嘅話。
算喇。我知你哋唔會嘅。
唔係。我師兄問我，佢今年又係攞假去旅行吖嗎。佢九月頭去攞假去旅行，去泰國，問我去唔去。我話舊年去完嚹啱啱。噉但係我發覺舊年去好貴啊。舊年四千幾蚊團費。
去邊度啊？
去泰國囖。
哦。
但係今年佢話佢去都係三千幾啫嗎。嘩貴咗成千銀啊。幾唔抵啊。但係今年佢個價低咗吖嗎，唔係價高咗吖嗎。點可能低咗個價唧？噉唔掂喇。咦你揾邊位啊？
阿K仔啊。
阿K仔阿K仔過來請飲茶，唔係係唔係啊
唔係。佢霸位，你請飲茶。
佢霸位，我請飲茶？唔係係唔係啊？
冇理由唔係你喇今日。
又係我？唔好嚹啩。我次次都請飲茶。
今日唔係你請飲茶？唔通我呀？你真係。我十點幾啊今朝。十點幾就跑完步返來等你。真係幾鬼辛苦。而家廿九寸腰都唔夠啊。
係咩？我今朝唔知點解會成日扎醒啊。我七點幾又醒一次，八點幾又醒一次。
又係Columbia𠸏？你個妹攞𡃉？
我個妹攞𡃉。唔使錢𡃉。
啊你成日啲衫都唔使錢。幾時幫我攞幾件啊？
吓？反而係？我好耐未着過有領嘅T恤嚹今年。唔係今年，係近哩幾年。近哩幾年來第一次啊真係。我入U第一次着啫嗎。
唔係。我成日想去Polo買衫，但係又驚死佢貴呢。我都唔敢行入去買。
Polo？
係啊。幾百蚊件嗎。買親都三十蚊件。
最憎Polo𡃉嚹。啲衫咁貴。
最憎Polo。
Esprit㗎？
係囖。真係唔係好掂。
你哋八月底唔好走啊。
我事緣呢我頭先𠻺同佢講𡁵哩個艾爾頓同佢哩個交惡。
又係講艾爾頓交惡嗰啲呀？
艾爾頓同佢交惡。
係咩？都係交惡啫。噉應該都有得掹𠸏，呵？
掹嘅意思係乜嘢呢？
即係會和好如初囖。
初係點樣嘅？
你自己清楚過我喇應該，會唔會啊？你哋兩個啲嘢應該你哋清楚啲吖。
我成日都見話你兩個…
我冇理由知道你哋初嘅時候係點樣𠿪。
算嚹算嚹。唔好講嚹。
點啊，你而家返工嗰度做成？開唔開心啊？
Okay喇，幾好呃。啲同事識開都唔錯吖，幾nice呃。
有冇啲同你一齊係freshgrad嗰啲人啊？
冇啊，得我一個，都幾孤獨𡃉。
係咩？但係你啲同事啲年齡同你差唔-差唔多啊？
同事啲年齡同我差唔多。所以其實都幾玩得囖啲人都係。幾得意，即係，誒，唯獨是係唔滿意間公司嗰個工作時間太長囖。
同埋個制度囖呵？打鐘。
同埋個制度囖。係囖真係比較辛苦啊覺得。不過其實你諗深一層呢，間公司咁大間呢，係有啲打鐘會好啲。唧係點講啊，有制度化囖你覺得個感覺。
噉𠻺係。
係囖，所以我覺得幾好吖。
你哋嗰度係做乜嘢話？電子呀？
唔係，電芯，賣電芯。
喀。
噉樣就其實我間公司就分兩個division嘅。
喀。
噉就點講呢？我就係做另外一個division囖。
喀。
噉另外一個就係做誒電芯喇，另外一個就做rubberkeypad喇。
即係乜嘢啊？
即係誒，例如我哋啲remotecontrol咪有啲掣𠸏，噉我哋咪做嗰啲掣囖。
哦。
噉，誒，我就唔使做電芯嗰邊嘅。噉電芯嗰邊就其實就佔嗰間公司比較大部份囖。
係呀？
差唔多三分二度喇。噉我嗰邊嗰個division就佔三分一度喇。噉係囖，噉所以誒誒都幾多嘢學𠸏其實哩間公司。
乜嘢牌電芯啊？
誒，乜嘢牌電芯？點樣啊？
乜嘢牌子啊？
乜嘢牌子啊？我唔-我冇留意佢啲電芯喎。GoldenPower啩，間嘢叫GoldenPower我估係喇。
哦即係佢哋自己，你間廠度出啲電芯。
係嘞係嘞。
即係唔係幫人哋代理嗰啲。
唔係代理𡃉，有廠𡃉。
噉可唔可以得閒攞啲電芯返屋企用啊？
唔得𡃉。你都知間公司幾制度化𡃉喇。凡係拎啲嘢你都要登記咯。好似話，誒，我嗰個對上嗰個AM喇，噉佢都要-即係例如打長途電話呢，佢都要登記啊。
係呀？
係啊。噉我嗰日呢就坐喺度聽到佢話要打去reception，噉𠻺-跟住然後同reception嗰啲女仔講話我想打個長途電話。就要reception嗰啲女仔幫佢接，噉樣囖。誒，接完之後跟住再駁返入去佢個電話度。跟住然後嗰個AM先再聽囖。跟住我就問佢點解咁得意𠸏？佢話冇計喇間公司一定要登記啊，如果唔係就唔得，誒，唔可以話隨便自己打啲長途電話，驚你哋自己呢私底下自己打呢，嘥晒公司啲錢囖。
嘥晒。哦。
噉囖。
哦。
哎，我都覺得幾搞嘢。
但係你間公司幾-有幾多人啊？
間公司…
幾大規模啊？
其實total來講喺香港就有七十幾人喇。
嘩噉都好大喎。
其實係喇都算幾大間囖。
喀。
即係佢有，誒，二十樓有兩個單位喇，十八樓有三個單位，噉誒又有啲貨倉喇，誒，嗰啲，誒，嗰啲叫乜嘢啊？研究，研究室囖，喀，噉樣囖。
研究啲電芯呀？
研究電芯又有喇，做嗰啲rubberkeypad，誒，睇下點樣整啲版出來又有喇。
喀。
變咗都其實都幾-幾大規模。
你嗰陣時咪話哩份工做幾個月跟住去旅行𠸏。
係啊，我有噉樣諗過啊。但係而家其實做咗即係做開噉又覺得其實都唔係冇嘢學。
喀。
即係有啲嘢學下囖。噉都想即係長期settledown睇下可唔可以學到啲比較即係實際啲嘅嘢囖。
噉𠻺係。
噉冇理由做兩個月噉又走去玩，好似唔知點噉。
噉𠻺係。同埋你又做落幾開心嘅咪算囖。
做落幾開心啊，暫時而家未叫做唔開心𠸏，但係遲啲就好難講𠸏。
噉你覺得哩啲適唔適合你啊哩啲工？即係marketing啊哩啲比較商業啲嘅。
Marketing？誒，都算-暫時來講我都覺得幾適合囖。因為你例如話想接觸，我都-我自己本身個人都想主動接觸多啲人。
喀。
噉你就可以，例如，識多啲朋友喇，誒，同埋你識得越多朋友嘅其實嗰啲朋友可能又識嘅嘢又多呢，噉你變咗你會聽佢哋講下嘢噉咪識多啲喇。
噉𠻺係。
係囖，所以都幾好𡃉。
噉有冇諗住繼續讀啊？讀master啊？
誒，哩啲嘢暫時未諗到啊，諗住睇下做幾年嘢，再算喇，係唔係先？其實而家其實覺得唔係話即係成日讀書囖，你成日讀書變咗冇吸納啲工作經驗好似好似，誒，變得個人好似好-太過簡單嚹。應該要即係吸納多啲工作經驗會比較好啲。
噉𠻺係。
係囖係囖。
我哋咁多個之中至醒係你𡃉嚹。
唔好噉講，噉𠻺，講醒都唔及你喇，你咪重醒。
痴線，梗係唔係。
傻喇，我哩啲拍馬都拍唔上上喇真係。
傻喇。我而家就做research囖，嗱而家做𡁵哩啲而家就係嘞。即係我-我就係做錄音嘅，噉樣錄完音返來呢就-就將誒錄音嗰啲字呢就全部寫-寫低出來囖。即係講過啲乜嘢噉樣。跟住呢就-就用拼音將啲字呢寫返出來囖。
喀。
用拼音。跟住就，誒，就做translation囖。
Translation。喀。
我就係做，主要就係做哩啲嘢嘞。
係呀？
係啊。
噉你覺得好唔好玩啊？
好唔好玩？
係啊。
唔可以用個玩字來形容𡃉喎。
噉𠻺係，噉你有冇興趣做哩啲嘢吖？
都幾有興趣𠸏講真就。我又唔想出去做。你知我唔掂𡃉喇。即係如果出去做嗰啲揾錢嗰啲好大壓力嗰啲你知我唔得𡃉喇，驚嗎。
係囖，係囖，係囖。
所以都-都幾好𠸏暫時都。
暫時都幾好呀？
係啊。
咦，前嗰排你話去印尼玩呢，好唔好玩啊？
印尼，唔-唔得啊。好○@。
好○@呀？點解啊？
係啊，即係成日搭車。因為佢呢好揾笨𡃉。第一日呢，就晚機去喇。
喀。
過到去呢成十一點幾嚹已經，即係去到呢飯都冇得食呢就瞓囖。
有冇時差啊？
好似一個鐘啊。
一個鐘。
好似一個鐘。
喀。
嗰邊係早過香港一個鐘啊。
喀。
係囖。跟住誒去到第三日呢就要由一笪地方呢去到另外一笪地方喇。
喀。
噉就要搭九個鐘頭車囖。噉就冇咗一日嚹又。
嘩！
跟住第五日呢又早機走喎。一起身呢食完早餐就走嚹喎。
嘩！
基本上呢玩呢係得兩日咁多咋。
唓！噉𡃉。
係啊，所以好揾笨囖。
嗯，我都唔去嚹印尼。
係囖。喂你嗰陣時咪去日本𠸏。
係啊。
你哋去日-日本-你嗰次係唔係去咗一個星期啊？
去咗十零日囖。
十零日咁多咩？嗰次去咗。
有有有，十一，二月，十一二日度喇。
哦。你哋去-去咗啲乜嘢地方來啊？
去咗呀，去咗東京喇，迪士尼喇。
去咗幾日啊迪士尼？
迪士尼玩咗一日囖。
哦。
冇咁多錢成日入去啊。噉重有去咗淺草喇，去咗大阪喇，去咗-唔記得咗嚹，好耐。
好唔好玩啊？
幾好玩喇。嗰邊啲嘢其實都好多嘢好新鮮啊。誒，同埋點講呢，誒其實我過去都係諗住想買嘢𡃉啫，噉即係-噉𠻺當然可以達到我目的喇，嗰邊好多嘢買，好多嘢睇。
但係-但係唔覺得你有買嘢喎，買得最多好似阿餅噉喎。
係咩？嗰陣時你知喇冇乜錢，過去都純粹係睇嘢囖。
冇理由喎。
但係就買嘢都會買嘢，但係當然冇-冇人-冇阿餅咁有錢買咁多嘢喇。
係呀？
當然喇。
嗰陣時阿餅出來做嘢未𡃉？
阿餅第一次嗰陣時係喇嗰陣時就未喇，即係好似話係去完旅行跟住就正正式式出來做嘢嘞。
係咩？你嗰陣時幾時去𡃉？
Formseven囖。
即係考完A-level呀？
係嘞係嘞。
哦。
Formseven之後噉樣-放完榜之後去嘅。九月去，九月頭去嘅。
啊！係啊我都記得啊。
係喇。
你哋九月-你哋九月去𠸏。
係喇係喇。跟住阿餅又去多次喇，嘩幾正啊。
幾時啊？
幾時？乜嘢啊你唔記得咩？
嗰次之後？即刻？
唔係，上年係唔係啊？
我記得，上年記得。
（去過幾多）次啊，幾正啊。
佢問阿媽借錢吖嗎，係唔係啊？
問阿媽借錢呀？
定阿姨啊？
係咩？我唔知啊。
唔記得阿媽定阿姨啊。
哎吔我唔知啊。
係囖。
不過我都諗住去多次。
你都諗住去多次呀？
諗住去多次，去乜嘢浸溫泉吖嗎。天幕沙灘呀？
哦。
嘩幾正！
係唔係唔著衫啊？
唔著衫，唔敢啊。
我本來哩個暑假都諗住去日本𡃉原先。
噉點解唔去啊？
因為冇錢，同埋又返哩份工費事請咁多日假喇。
係咩？
係啊。
噉你哩份工又俾你請𠸏，今次去印尼？
我-我之前同我老闆講定吖嗎。
哦你老闆咁好人𠸏？
佢幾好人𠸏。
噉咪好囖。哎，我老闆𠻺唔知嚹。
你有冇見過你老闆啊？
見過，梗係見過喇。
佢成日都喺度㗎？
喺度，成日喺度。
通常啲老闆咪成日都唔喺度𠸏。
哦，唔係𡃉，成日喺度𡃉。因為我成日要出fax要揾佢簽名嗎。
哦。
噉佢點可以唔喺度呢？
即係其實你隸-你隸屬邊個呢？直接隸屬你老闆定係一個department嘅邊個噉樣啊？
我係直接隸屬我個老闆𡃉應該可以噉樣講。
係呀？
係嘞係嘞係嘞。
哦。
係囖。
噉咪好犀利？
有乜嘢咁犀利啊？
噉你係唔係要返，你話你返深圳係唔係同…
係同佢返，但係佢係上去開會𡃉啫。
哦。
噉所以佢即日要返香港嘅。
哦。
噉我變咗我自己要留喺嗰度囖一個人。
你驚唔驚啊噉樣？
驚啊，其實最主要係驚鬼。
驚鬼！
喂一個人喺間房喎唔驚嘅咩？
噉𠻺係。又陌生。
所以一定要戴定啲符先。
戴定啲符。
一定要戴定。好在阿媽平時每年都會幫我換嘅啫。係囖，驚𡃉真係好-好辛苦囖。
你識唔識講普通話啊？
我唔係好識啊。識得少少喇。
噉但係嗰度啲人係講乜嘢話呢？
大多數都應該係講-講返我哋廣東話嘅。
哦，噉都得。
東莞吖嗎，廣州啊。
東莞？哦。
噉變咗嗰邊其實都唔係話咁多人講國語囖。
哦，即係其實你哋係哩間公司就喺香港有廠，喺大陸又有廠噉呀？
唔係。香港冇廠，淨係大陸有廠。
即係大陸-，香港就係office來嘅。
係啊，香港係office同埋貨倉囖。
嗯。
噉樣囖，噉變咗-係囖，都要上去睇廠啊。
哦。
所以其實我老細個原意梗係想我去睇熟悉晒嗰間廠個運作。
嗯。
噉變咗第時喺個工作上面就會方便少少喇。
嗯，你都…
同埋-同埋見客囖。
哦。你-你估你哩份工會唔會做得好長？
啊，唔知，要睇埋過埋個probation先算。
睇啲乜嘢呢？
誒，一來要睇佢人工喇，二來就睇誒我自己本身個表現喇，我唔知我自己本身個表現會點啊。
即係你睇下自己做唔做得來，定做得開唔開心呢？
係嘞，係嘞，係嘞，冇錯嘞。同埋就係最緊要梗係加薪喇。
噉𠻺係。你幾耐probation話？三個月呀？
半年。六個月。
咁耐𠸏？
係喇，咁耐，我都唔知啊。所以我都覺得奇怪。
哦。
你呢？你係幾個月啊？
我-我唔知有冇probation，我諗我冇probation𡃉。
冇probation呀，哦，噉唔使驚喇。
喂最近有冇睇戲啊？
最近？冇啊，咪喺屋企睇Batman囖。
喺屋企睇Batman呀？
係啊。
哦，我都有睇Batman啊，不過喺戲院睇𡃉，你覺得好唔好睇啊？
幾好睇吖，okay吖，你覺得唔好睇呀？
你鍾意邊個啊？
我鍾意阿諾吖。
真係㗎？
好型啊阿諾。
我-我鍾意Batman啊。
你鍾意Batman呀。
我鍾意BatmanandRobin啊。
我淨係鍾意阿諾啊，我覺得好型啊阿諾。
你覺唔覺得嗰個女仔呢好肥啊？
嗰個Batgirl？
係啊。
Batgirl？
阿Batgirl啊。
誒少少喇，少少喇。唔係太…
都有啲肥啊佢。
係喇少少肥喇，個樣都okay吖，幾靚吖。
個樣幾喇。
係喇。
噉𠻺係。我琴日，誒，就另外再睇小倩喇去咗。
小倩好唔好睇啊？
小倩好唔好睇呀？好彩佢三十蚊囖。
好彩三十蚊，即係唔好睇喇。
好悶啊。
係呀？
我又唔鍾意睇卡通片𠸏。
你琴晚去睇，去邊間戲院睇啊？
喺，誒，荃灣囖。
荃灣間戲院有三十蚊嘅咩？
有啊，誒小倩哩套戲係任何場次都係三十蚊啫嗎。
點解呢？知唔知點解啊？
而家好多港產片都係喇。
哦，因為…
不過佢又卡通片都-都-都係三十蚊唔知點解。大力士有冇睇啊？
大力士冇睇啊。
大力士應該就唔係三十蚊嘞。
係呀。
應該。
大力士應該係迪士尼嗰啲喇係唔係啊？
係喇，迪士尼嗰啲應該係貴。
應該係貴。
貴嘢來𡃉。
唔緊要囖，你咪淨係星期二先去睇囖。
星期二，噉𠻺係。
再唔係你咪去油麻地嗰間呢…
誒百老匯…
誒，百老匯吖嗎。一至五都係三十蚊。
但係佢做嗰啲戲好似唔係而家current嗰啲來𡃉喎。係唔係啊？
係啊，係啊，係啊，做嗰啲係比較特別嗰啲戲嗎係唔係啊？
我嗰次去誒喺誒，喺本雜誌度見到呢，話佢做誒誒，這個殺手不太冷嘅冇cut到嗰個版吖嗎。
係咩？吖係啊係啊係啊。
跟住…
我上次去戲院都見過。
係呀？
我去嗰間戲院都見到佢貼住咗啲poster喺度呢。
係喇，跟住呢話講-講返話誒原來呢誒-誒，嗰陣時戲院播呢cut咗好多吖嗎，冇交代佢嗰個女仔同埋嗰個殺手嗰啲感情吖嗎。
係咩？
係啊。話佢哋兩個係真係拍拖𡃉原來。
係咩？
係啊，但係即中間嗰啲呢話嗰個女仔呢又同埋嗰個男人呢一齊去殺人嗰啲呢全部都cut晒嗰啲。
係咩？
係啊。
哎吔我唔知啊。
我都想去睇下。
哎快啲得閒去睇下先。
究竟係點。邊得閒吖你？
點會唔得閒啊？
喂你星期六返乜嘢啊？
星期六返-返-咪又係返到一點囖。
誒，隔住-隔住定點啊？
冇𡃉，一樣要返𡃉。
即係逢禮拜日都要-凡禮拜六都要返。
係啊，所以都比較辛苦囖。
你覺唔覺得返工好辛苦啊？
覺𡃉。
比起哩個返學。
覺𡃉。
我返咗工…
你話以前返學想唔返𠻺唔返𡃉喇。
係囖。
哎但而家唔得嚹。
以前呢我朝頭早呢逢九點半呢我覺得好早啊，我通常嗰堂呢都唔上𡃉，走咗去呢。
喀，一係就遲到。
係嘞。
一係就遲到。哎依家都冇哩支歌唱喇，你一定要返嘅，你唔返又死𡃉嚹。
你○@呢-○@都要返啊真係。
哎眼瞓又唔可以趴喺度瞓呢，超辛苦啊真係。以前瞌眼瞓都照瞓𡃉喇。
真係free啲𡃉真係，返學同埋哩個-返學即係比較free啲囖，比-比起哩個做嘢。
係囖。哎所以我都覺得做嘢真係好辛苦啊。
而且又可以放下暑假你話幾好呢。
咪自己辭職去旅行囖，噉你放返一個月噉樣，跟住當係自己放自己暑假。
冇錢啊。跟住就失業嘞返到來。
ei3失業唔緊要，你哩啲咁有實力，唔-唔使驚，一個禮拜可以揾到工。
嘩！痴線𡃉。你知唔知嗰拃呢考firsthon嗰度呢-嗰拃人呢最鮓係我啊？
你點知啊？
我梗係知喇，我識嗰啲人嗎。
哦。係咩？
最鮓係我喇。
噉有乜所謂唧？總之係firsthon咪得囖。
唔知-噉我自己覺得囖。人哋哩啲真係好-好強勁，即係yearone呢已經知佢一定係攞firsthon嗰啲呢。
咁犀利呀？
係啊好犀利𡃉佢哋。
噉點啊？幾時攞scholar啊？
乜嘢叫scholar啊？
scholarship啊。
冇得攞。
冇得攞？真唔真啊？
冇，冇得攞啊，我諗冇得攞啊應該。
冇得攞？
因為佢嗰啲呢誒scholarship呢都係俾嗰啲繼續讀嗰啲人𠸏。
啊，係咩？
係啊，如果你唔繼續讀呢佢好似唔可以就噉俾筆錢你獎勵你𡃉喎。
係𡃉咩？
係啊。
哎吔我唔知喎。
我-我都唔知啊，最好𠻺有喇，噉請你哋食飯吖嗎可以。哎吔跌咗支嘢𠻹。
哎吔好啊。
所有就係噉樣囖，真係真係無謂講我啲乜嘢嗰啲好勁啊嗰啲呢，完全係唔係𡃉。與事實不符。
第二啲呢？第二啲都有應該，其他啲獎學金都應該有。
我唔知喎。
唔知呀。
遲啲留意下囖或者。
希望你攞到喇，噉我又有得飯食嘞。
又有一餐食啊係唔係呀？
又有一餐食嘞，噉𠻺好嘞真係。
嗰陣時我哋去咗邊度食啊？打邊爐啊呵？
唔記得嚹。
去咗阿少娟屋企吖嗎。
係咩？
去咗少娟屋企打邊爐吖嗎。
係少娟屋企咩？
係啊。
你肯定？
元朗嗰間喎。
嗰次係咩？
係啊。
哎吔。
嗰次係因為-嗰時係咪A-level誒嗰啲獎學金來嗎。
哎吔唔記得咗啊。
竟然噉都唔記得？
對唔住啊。
你唔記得我請過你食飯？
我記得你請過我食飯，但係我唔記得係哩種形式囖。對唔住啊吓。
唔知邊個提議，好似係阿Linda啊。
係咩？
係啊。
我唔知啊。
係啊，阿Linda話不如打邊爐噉樣呢，好似唔使錢喎買嘢食買到。
係咩？
跟住我哋食剩好多嘢𠸏。
啊，係啊，係啊，係啊，係啊。
邊度食得晒唧？
哎吔真係慘嚹你。
算喇，都冇所謂𠸏。
噉𠻺係。大家慶祝，開心下啫嗎。
噉又係。不如我哋就講到哩度喇。
講喇。
錄音喇。好。開始喇。
係啊。你訪問我嘞。
哈哩個唔係訪問來𡃉喎。即係傾下偈𡃉啫。
喀。
點啊？
點呢？
你-你…
喀。我啲同學你覺得點呢？
你啲同學？
喀。
我覺得點？
喀。
你啲同學見到我好驚喎我覺得。
但係李明話唔知點樣嗌你好喎。佢話每次見到你都係只可以鞠躬囖。而唔知係點樣嗌你好囖。
佢成日都嗌我做君姐𡃉喎。
但係佢諗唔到吖嗎。頭先佢又問咗我先應該點嗌你。
噉你點答？
我話你鞠躬先喇。
頭先佢都有出來咩？
有啊。
你哋今日做乜嘢來啊？
啊，有個人生日啫嗎。
邊個啊？
ei3，你唔識𡃉喇。
哦，男仔定女仔來𡃉？
男仔。
你哋去邊度食嘢啊？
去咗農場餐廳。
唔係Mario嗱？
唔嚹。
頭先我…
太驚嚹。
個補習學生打電話返來呢。
喀。
佢話，即係佢開頭問我幫唔幫佢補習嘅。
喀。
跟住我就問佢話，誒而家，誒，有冇做暑期工。佢話有。我問佢喺邊度做。佢話喺PizzaHut嗰度做。跟住我真係即刻問佢喇。我話PizzaHut嗰啲內部究竟乾唔乾淨。跟住佢就話，誒，乜嘢，除咗沙律吧之外呢，其他都幾乾淨𠸏。但個沙律吧就絕對唔可以幫襯囖。
點解佢會去咗嗰度做𠸏？
佢申請咪有囖。不過喺嗰度做part-time囖。
哦，佢好無聊咩？
係啊。同埋不過人工都好奀咋喎。做一個月呢都係得三千零蚊咋喎。
哦。
我嗰陣時FormFive去做暑期工三千零蚊。而家又係三千零蚊。但已經係幾多年前啊？五年前嚹喎。
都好少啊。
係囖。佢就話沙律吧嗰啲唔好食囖。所以你下次去PizzaHut呢唔好食嗰啲嚹。
我從來都唔嗌沙律嘅。
點解啊？
嗯。冇人嗌咪唔嗌囖。
但沙律係必備𡃉喎。你啲同學點啊？諗定○@-讀-讀乜嘢科未啊？
李明咪係哩個Physiotherapy囖。
即係乜嘢啊？
哩個物理治療𡃉。
點解呢？
易入啩。
邊間U啊諗住揀？
Poly啫嗎得。
係咩？得Poly有得讀Physiotherapy咋咩？
係啊。其他都冇𡃉嚹。
噉另外啲同學呢諗住讀乜嘢？
冇啊。佢哋都諗唔到𡃉喇。佢哋都唔得閒諗𡃉嚹哩啲嘢。
哦，噉你呢？
未啊。
未諗？
等喇。等我九月先喇。
點解呢？
去…
噉你而家自己…
參觀完先喇。
哦噉你而家你諗-你想讀啲乜嘢先？
未諗啊都。都冇想。
有冇啲係一定唔讀吖噉樣？
DoubleEtripleE嗰啲囖。
有doubleE𡃉咩？
有。
DoubleE即係乜嘢？
唔知啊。有人doubleE喇總之就。
哦即係唔讀Engin呀？
係啊。
MechanEng讀唔讀吖？即係逢係Engin嘅都唔讀？
幾喇。
哦，Account嗰啲呢？
Account可能會揀𠸏。
噉你又話唔想計數？
但Account啲數唔同計數吖嗎。
唔同咩？
淺咁多。
Account嗰啲淺反而？
係啊。都唔使諗𠸏。你小心啲計𠻺計到𡃉喇。
係咩？
係啊。嘿，你加數啫嗎。
讀Account噉係唔係讀三年啊？
係啊。
哦。
要考好多試噉解啫。
噉如果讀Account，噉諗住揀邊間U讀啊？
噉我要睇埋先嚹要。都唔會係科大𡃉嚹都。
科大有Account讀咩？佢都好少…
有。有Account。
係咩？
佢有business嗰邊啲嘢讀𡃉。
係咩？
係啊。
噉Medic呢？
Medic呀？考慮𠸏都會。列入考慮之中喇。
真係？好harsh𡃉喎但係。
列入考慮之中啫。噉你排二十噉樣都係考慮。
噉如果讀Medic諗住讀邊間U呢？
Medic？
即係得兩間揀𡃉啫。
科大。或者係嶺南。讀哩個中醫系。
有𡃉咩？
有。
嶺南有中醫讀咩？
有。新開嗎。
攞degree呀？
係啊。
嘩。
Diploma。
（）你申請來讀喇。阿媽鐘意中醫。
風濕嗎佢睇。都幾驚。
但你如果讀醫，你唔驚太辛苦啊？你知你幾咁（）…
我考慮啫嗎。我冇話一定會讀喎而家真係。
如果你係唔讀醫嘅話，你嘅原因係喺邊呢？
原因？咪因為太辛苦囖。
太辛苦呀？
係啊。
但係同埋唔係要讀Bio嗰啲先得𡃉咩？
唔係。Chem啫嗎佢要求你。
係咩？
你Bio入得去讀兩個月度啫嗎。
係咩？
你（入）返HumanBio啫嗎。
哦噉如果你揀大學嘅話，你以乜嘢來做你嘅criteria呢？
揀科先囖。
即係睇下嗰科喺嗰間學院有冇得讀？
係嘞。
或者同埋睇埋好唔好？
係嘞。同埋睇下啲人講得好唔好。啲教授好唔好。
嘩但你唔入去你唔知𡃉喎。
哎噉問人咪知囖。
問邊個？
問啲師兄嗰啲咪知囖…
（）問我囖。
哎噉你唔係知道晒嗎。
你讀英文囖一係。嘩而家讀英文好失禮你呀？都唔係𠸏。噉你自己呢？想讀邊間學院多啲啊？
未啊。噉唔會走去讀嗰啲乜嘢城市理工𡃉喇都。
哦。
噉好驚嗎令人會。我哋學校都冇人揀嗰啲𡃉喇。
哦你哋幾時揀𡃉Jupas？
嘩！你應該你清楚過我喎。
我唔記得咗嘍。
我諗十月零度喇。
即係FormSeven？
喀。
哦係唔係二十個choice啊？
三十三吖。
三十三？我以前得二十𡃉咋喎。
多咗吖嗎舊年。
哦你都唔會揀晒𡃉喇。點揀三十三科出來讀啊。
噉係。
咪係囖。我嗰時都-，哦，我嗰時都有揀晒不過。
噉正常都應該揀晒去𠸏。
我嗰時最開頭唔係揀Hong Kong U𡃉喎。
你第一個choice係乜嘢啊？
Poly囖嗰陣時。
Poly乜嘢啊？
驚入唔到Hong Kong U吖嗎。
Poly係乜嘢啊？
好似係-都係…
你後尾改返呀？
我唔記得咗係點嘞個procedure。總之就係最原先係唔係揀Hong Kong U。驚英文攞唔到B。
哦。
係囖。好驚嗎。噉你點啊？你考A-Level有冇信心啊？
冇。
冇信心？
我有啲B就算𡃉嚹。
有啲B都夠𡃉嚹喎。
BBCC已經可以𡃉嚹。
係啊。已經可以𡃉嚹真係。
已經可以𡃉嚹。
唔係啊。求其盡咗力咪算囖。唔使-唔使咁辛苦𠸏。
咪B囖所以。B𡃉嚹盡完力。
其實你哋間學校嗰啲人比起其他學校嗰啲好好多𡃉嚹。其他…
唉，一年有幾多個吖真係。
一年有幾多個乜嘢啊？
一年有幾多個三A吖。
一年有幾多個三A？
二A三A啊嗰啲呢。
好多呀？
梗係冇。
你講你哋…
上到FormSeven𠻺少𡃉喇。
你講你哋，誒，沙官？
係啊。
哦，你哋今年沙官有個五A喎。
係啊。
你識唔識佢𡃉？
識。阿飯吖嗎。
阿飯？點解啊？
成舊飯噉樣囖。
即係佢不嬲讀書都好醒嘅。
係啊。
哦。
佢會考都八A喇。
係咩？
係啊。
噉…
唔係喎其他咪嗰啲三A四A囖。
佢讀Science𡃉係唔係啊？
梗係喇。文科咩。黐線嘅真係。
文科考唔到五個A𡃉喎。
唔係。有啊。舊年有個女拔萃呃。
係咩？
考六科A𠻹。
邊個來𡃉？
唔識。嗰個就。
咁犀利𠸏？
係啊。而家啲人好興報六科𡃉喇。
你呢，報唔報啊？
黐線。五科搞唔掂啊。報六科。
但係有人讀四科𡃉咋喎我見到。
係呀。三科啫嗎佢expect你。
係咩？
佢計你三科最好啫嗎。
噉…
佢會考都計你最好六科啫。
係咩？
係。
噉我嗰陣時呢？
你好似都係𡃉。
計我最好六科呀？
係啊。
噉即係話唔計我科…
你個分你都係計最好嗰六科𡃉喇。
唔係啊。佢嗰時計埋我數學啊。
佢係有計呃。但係，唔係。唔計𡃉。
計吔。
佢淨係計你最佳嗰六科𡃉咋。
係咩？
係啊。廿四𡃉咋所以你嘅total個分係得。佢唔會計埋你數學嗰啲𡃉。
哦廿四分如果喺沙官升唔升到上去啊？
升到。
係咩？
十八啫嗎文科收。
十八得好少咋喎。
係理科嗰啲病態啫。
哦，嗰啲-好彩我嗰陣時科數學呢合格啫。如果唔係，因為科數學唔合格而留班就慘嘍。我諗我repeatFormFive呢數學都唔會合格囖。
（）你嗰陣時都係E九啫。未至於E十。
其實碌鉛筆哩個方法幾好𡃉。
對邊啲人先。噉你一心攞A都唔係噉樣吖，係唔係啊？
一心攞A？一心攞A。有人一心攞A𡃉咩？
嘩你理科班唔攞A呢真係有啲問題。讀完AMaths，Maths都唔攞A呢…
噉你Maths係唔係考A啊嗰陣時？
梗係喇。
係咩？
但嗰陣時我唔諗住攞A喎Maths又。
你嗰陣時…
因為佢考得太衰嘞。實在未-未見過哩啲。做親啲pastpaper太淺。點知嗰日去到咁鬼死深。
噉你結果係唔係考A啊Maths？
係啊。
哦，嘩噉都好犀利喎。Maths考A至少要九十幾分。九十五分以上𡃉喎。
差唔多喇。
係囖。嗰陣時…
佢MC你頂窿錯兩題𡃉咋只可以。
係囖。
真係太淺嚹今年嗰份MC。只可以一至兩題之內要攞A嘅真係。
係咩？
淺到啱晒𠸏好多人可以。
你嗰陣時係唔係五個A啊？唔記得咗。
係啊。
你考八科呵？
係啊。十科。
噉邊三科考唔到A啊？好明顯係中英文喇。
係喇。
重有呢？
同埋哩個Chem喇真係。（佢亦都）係致命傷。
唔係喎。你嗰陣時其實考乜嘢成績我都唔知喎。五A跟住點啊？
五A三B囖。
五A三B呀？
係啊。
五A三B呀？嘩。喂兩個…
我兩個B三𡃉。一個B四咋。就係個中文咁衰𡃉咋。
喂英文都考B呀？
B三𡃉我啲英文。兩個-我有兩張paperA𡃉。
咁犀利？邊張啊？
我作文同埋Oral都係A𡃉。
咁犀利？我都…
係中間嗰兩張C咗咋真係。
即係Listening。
Listening。
同埋乜嘢啊？
同埋哩一個誒-嗰份乜嘢grammar嗰份啫嗎。
係咩？
我另外嗰兩份都A咗啊。
咁犀利？
係B三啊。
英文考B都好犀利下𡃉嚹喎。
係啊。
阿邊個啊？阿君儀係唔係考A話？邊個啊？
唔係啊。君儀都係B啊。不過A咗兩-，Apapertwopaperthree。啱啱同我調轉。
係咩？
係啊。
哦，噉邊個考A啊？有冇人考A啊你嗰班？
有。好多𠻹。
哦得嘞。唔使講啲名𡃉嚹。
好多四份卷都A晒。
嘩我嗰陣時會考都係攞C𡃉咋喎。重爭啲攞D𠻹。噉都幾好。你間學校係有啲辦法嘅。
辦乜嘢法吖。補習啫嗎都係。
哦，你而家重…
靠佢哋就死喇。
你而家係唔係淨係同阿Jacky補啊？
係啊。但係出年唔知補唔補啊。
嗰日喺一本便利見到Jacky喎。
嘿而家本本便利都會見到好多人𡃉喇。
就係囖。而家嗰啲雜誌呢，Don't Touch啊，一本便利呢，成日都係乜嘢啊？A1呀？
A1啊。英皇啊。
現代囖。
現代啊。會考教室啊。
嗰個乜嘢史sir係邊間𡃉？
A1囖。
係囖。我（上次）淨係見到A1同現代咋喎。
係啊。哩兩間撞到死晒喇。
好-好煩𡃉喎。
幾煩喇。
成日話呢嗰個乜嘢史sir呢係乜嘢補習天王𠸏。係唔係真係咁勁啊？
係真係勁屎吖嗎…哩個豬頭炳啊真係。
係阿Jacky話佢啫，係唔係啊？
唔係𡃉。會考教室啲阿sir都係噉稱讚佢𡃉。
但佢好煩喎。但佢好似唔係degreeholder來𡃉喎。
佢係基督徒啫嗎。
基督徒？
只係一名基督徒。只係識多啲深嘅英文。佢都唔識嗰啲skills𠸏。
哦即係佢讀Bible讀英文。
嗯。
英文版Bible。
即係比平常人識啲英文深啲。
即係做到個image好似好專業噉啊又…
係啊。
好核突𡃉。成日-成日話乜嘢補習天王乜嘢嗰啲呢…
幾喇。
真係，真係唔掂啊。
哩啲問題真係。
但係阿Jacky個樣都變咗好多喎我覺得。
幾喇。
越來越-越來越招積喎佢個樣。
嘿，寸到爆喇直情。佢上堂噏半個鐘廢話先喇。
噉咪嘥晒啲錢？
係喲。
但係，都係啊。我以前啲同學都係好憎佢𡃉。不過都係要繼續同佢補。
好快𡃉啫。
佢係唔係補得幾好啊真係？
佢補Oral同埋作文都幾好𠸏。
Oral同作文？
Oral真係最掂嚹。
Oral佢點樣同你哋補啊？
唔係啊。佢俾咗好多啲sample我哋睇啊。即係唔同出邊嗰啲囖。
係咩？
係啊。
乜嘢sample啊？
即係啲oraldialogue嗰啲啊。即係有啲生字啊。啲phrase點樣用啊。點樣可以與眾不同啲啊。唔好repeat人哋啲嘢噉樣囖。
哦所以你oral就考A嘞。
教你啲skills啫嗎佢。教你點樣用。噉咪唔好同人哋一樣。噉咪會突出自己囖。
哦。
係啊。
你哋下年三月就考嚹喎英文。
係啊。
係囖。英文就三月考。中文呢？
中文差唔多囖都係。
哦。
四月頭囖。
文化掂唔掂啊？
唔掂啊。
點解啊？
哩個實用文係好飄忽𡃉（）。
哦你-你-你最驚作邊一類啊？係唔係新聞評論啊？
幾喇。評論我都唔係好識評𡃉嚹都。
最好𠻺係作公函喇。係唔係啊？
嘿，佢點會咁好吖。唔係公函唔係，佢寫乜嘢呢？誒，建議書都好啲。或者一個報告都幾好。
報告好咩？
咪佢叫你譬如去參觀完一樣嘢，跟住叫你寫返個報告。寫返當日啲情況。你老吹啫嗎。
我舊年-唔係舊年。嗰陣時考A-Level呢，考文化，喺樓下度考𡃉咋喎。喺國光嗰度考喎。
嗯。
幾鬼近啊。
噉…
點呢你對我啲同學重有啲乜嘢評價呢？
你啲同學呀？
你認得啲乜嘢吖？不如你講吓你認得啲乜嘢人？
我認得…
你認得個名定認得個樣？
認得個樣。佢哋都…
個樣係一樣。
係喇。我覺得佢哋個個個樣都差唔多。高度又差唔多噉樣。同埋好靜囖。
高唔高啊？你覺得佢哋。
都幾高吖。差唔多喇。都係唔係好出聲噉樣𠸏。
嗯。冇乜嘢好出喇佢哋都。
哦，但係唔係因為我喺度，所以佢哋好驚囖？
唔係。佢哋都係噉嘅因為。
即係我-我行開咗出去佢哋都係噉。
喀。算喇。冇乜作為𡃉。
哦但係佢哋都幾好喎。成班一齊來探你。
幾喇。
跟住後尾佢哋重有冇來啊？最後…
一啲啲喇。
一啲啲有來呀？
係啊。
重有邊個有來啊？李明有冇來啊？
ei3李明來乜鬼吖。
點解啊？好忙？
佢瞓囖喺屋企。死晒不過。
啲女仔都有來探你。不過啲女仔自己來𠸏。
係啊。逐個逐個噉來𡃉嗎。
唔同埋嗰啲男仔一齊來𠸏？
唔熟吖嗎。
哦，唔識嘅咩佢哋？
又唔係唔識。冇咁熟啫。
哦。
噉唔通哎吔我哋一齊來嚹（噉呀）。
噉你哋頭先淨係去食飯喳？
係啊。今日咪出咗去囖。（）一齊。
哦。
跟住返返來屋企玩。
有冇睇戲啊？
冇喎。
哩一輪？
冇喎。
我琴日去咗睇Batman喎。
好唔好睇啊？
好唔好睇？Batman都係差唔多喇。比較美國人嘅口味喇。不過我最主要都係睇下佐治古尼同埋阿Robin叫乜嘢名？阿Robin？
Robin呀？唔記得咗。
o1。叫乜嘢名真係唔記得咗𠻹。
佐治奧當奴。基斯奧當奴。
啊係。ChrisO'Donell。係啊。睇佢兩個囖。另外嗰個誒Alicia都唔係幾好喎。好肥啊。真係好肥。同埋都唔覺得佢好靚囖。
噉𠻺係。
噉囖。不過可能我鍾意嗰兩個主角囖。所以覺得都幾好睇。好過以前阿MichaelKeton喇。
真係？
係啊。MichaelKeton可能佢老啊。老呢就覺得佢唔係幾好啊。不過阿佐治古尼都係睇慣佢做仁心仁術多啲。
噉𠻺係。佢而家戴咗個面具。
係囖。即係佢個樣唔似Batman囖。反而上集嗰個係邊個啊？
偉基馬。
係囖。阿偉基馬佢又真係-比較似喎。可能比較strong啲喇佢。
噉𠻺係。
係囖。你有冇諗住去睇啊Batman？
有。等星期二先喇。
哦，噉但你要預早買定飛喎。
噉𠻺係。
如果唔係，星期二邊買到飛啊？咦噉你星期一又入去威爾斯度？
噉我唔-，係啊。
哦，但如果你要係-佢話真係要抽嗰啲嘢，噉要住幾耐啊？
三日囖。
即係星期一入去，星期三返出來？
嗯。
哦，驚唔驚啊？
唔驚。驚悶啫。
驚悶？你啲同學都來探你喇。
call晒喇已經。
哦其實你啲同學對你都幾好喎。
幾喇。熟吖嗎。
係係…
玩咗咁多年。
你其實Form幾開始識佢哋啊？
Formonetwo囖。
即係Form…
最遲嘅Formtwo喇。
最遲都Formtwo呀？
係啊。
哦噉唔怪得知喇。
ei3，基本上DE班咪又係喺度撈來撈去。識哩個𠻺搭到嗰個𡃉喇。
好唔慣啊。DE班呢我以前讀書𠻺最鮓嗰啲吖嗎。你間學校DE班就最醒𡃉真係。
DE班。唔係D𠻺E噉撈來撈去。識識下𠻺識晒𡃉喇自然就。
哦，佢哋都真係幾好𠸏講真。如果第時…
幾喇。
大學誒，可以一齊讀嘅噉咪好囖，係唔係啊？你哋想唔想係噉樣啊？
ei3，噉揀啲係一樣先得𠿪。
噉你…
一間大學𠻺唔係好難。
噉你…
一個系𠻺好難𡃉。
噉你會唔會好刻意噉大家揀埋…
梗係唔會喇。
哦，都係始終為哩個前途着想。
ei3，真係。
噉𠻺係𠸏。冇理由乜嘢理由咩𡃉啫。
不過好多人都係有啲一樣𡃉喇。Engin嗰啲實有幾個係一齊。
不過Engin都有好多種Engin喇。
噉𠻺係。阿陳子欣咪讀Compu囖。
邊個話？
陳子欣啊。
陳子欣話讀Compu呀？CompuEng呀？
佢啲Compu都過晒人𡃉喇。都唔識𠸏啲人。
邊間U啊？
唔知啊。佢哩個真係。或者佢去外國都未定。
陳子欣。係唔係你嗰班最醒嗰個啊？
係啊。
哦，佢嗰日有冇來探你啊？
冇。同佢都唔係好熟。
哦，即係平時冇一齊玩嘅。哦。
太勁嚹。
咦，你又話英國嗰個friend返咗來𠸏？
ei1，揾到佢先奇啊真係。
點解呢？
日日都揾唔到。
點解？
返工。
一返來就返工？
係。個個去完外國返來都返工。
你哋但係你哋唔係好friend嘅咩？
噉我-，佢都要返工，我阻止唔到佢。
哦噉有冇出過來啊？
冇。
咁耐以來？
都冇啫。
有冇講過電話啊？
有講一次囖。
嘩但你哋-，佢喺英國嗰邊嘅時候，好熟𡃉喎。成日寫信。
ei3噉寫信啫，噉香港嘅人寫（）啫嗎。
哦，佢實冇喺BodyShop幫我買嘢喇。
噉我冇問佢啊。佢電話都唔多講。
實收，實收唔到你封信喇。
或者喇。咁遲先寄。
最衰都係你喇。
係。Myfault。
嗯，噉好喇。講到哩度喇一係。
完成賽事。
不如熄咗部電視先嘍。唔係一陣間錄埋啲電視聲。Okay你頭先講阿Raymond嗰度點啊，你繼續講埋落去吖不如。
講乜嘢啊？
你話Raymond同阿張少華食飯。
Raymond同張少華食飯？
係囖。
唔得嘅。
唔講得𡃉咩？
我問佢攞poster啫嗎。
港姐嗰啲。
港姐。
你鍾意邊個唧？翁嘉穗？
一、二。
一-第二名係邊個啊？
冠軍and亞軍。
亞軍邊個來𡃉？
李明惠。
李明惠？邊個來𡃉？
一個會計師來𡃉。
係咩？噉佢又選港姐𠸏佢？
佢有錢。
哦，阿-阿Raymond自己一個人同阿張少華開會呀？
好似係。
話佢…
食飯，唔係開會。
食飯呀？佢咁大嘅咩Raymond？
Raymond咁大？EO喎。
即係佢入面個department裏面最大嗰個呀？
唔係，好細啫。
噉點解佢出去食飯呢？唔係…
佢handle個快撈。係佢搞𡃉嗎個誒十一月嗰個乜嘢啊？滅罪禁毒委員會嘅嘉年華會。
哦，喂你知唔知阿Jenny呢原來除咗ALO之外呢，EO都有offer。我有冇講過俾你聽啊？
冇呃。
冇呀？嗰日阿-阿Lily講俾我聽𡃉。
但係佢做唔做啊？
我唔知喎，但係照常理都應該係quit咗份ALO，做EO喇。
係吖。
係囖。
咦！佢又EO啊？
係啊。
好驚喎。
點解啊？
咁多EO。
佢又好喇，咁醒，啲人。
唔好，唔好，EO唔好EO，EO唔好揾𡃉EO。
噉你即係話埋Raymond𡃉啫。
Raymond係唔好揾呃。
Raymond都唔好揾？
兩萬啫嗎。
兩萬好未啊？一個月。
喂！佢老細十三萬喎。
邊個佢老細啊？
Raymond個老細囖。
即係…
DistrictOfficer啊。
DO。
即係唔係DO啊。類似咁上下嗰啲噉嘅嘢喇，啫政務處入邊最大嗰個。
哦！佢又好喇。
你又好喇，又有音錄。
癡線𡃉！
噉佢做乜嘢啊？你-你叫佢提議揾阿郭富城，噉佢有冇啋你啊Raymond？
Raymond，梗係有啋我喇？
噉佢有冇提…
即刻就揾阿張少華要哄住郭富城喇。
噉阿張少華點講啊？
噉𠻺梗係OK喇郭富城。
佢話OK呀？
係啊。
有郭富城呀？
郭富城最易請吖嗎。
點解啊？
四大天王入邊。
點解啊？但係佢唔係拍𡁵風雲咩？
嘿！哩啲嘢得𡃉嚹，實有佢份啊。
噉你實有攞到飛喇。
我問佢攞廿張，唔知佢攞唔攞到。
攞咁多做乜嘢啊？
周圍俾人囖。
喺邊度搞唧？葵…
葵芳運動場。
喺邊度來𡃉？
葵芳地鐵站囖。
露天定係…
露天個人造足-唔係，草地足球場。
哦！你方便嘅咪俾兩張我囖到時。
好，好，好，好。
好。
你個lecturer要唔要啊？
我個lecturer要唔要？我諗佢唔知邊個叫郭富城囖可能。
冇理由𡃉喎。
佢唔知邊個叫梁詠琪啊。
冇理由。
所以都唔知…
梁詠琪，梁詠琪唔好嚹，咁溫柔。
梁詠琪你唔係好鍾意佢𡃉咩？
聽下好嚹。
聽下佢啲歌？
聽下…
咁高。
唔關你事喎。
即係噉講。
即係佢個人啫。
係呀，佢咁high。
算喇，一係你叫阿Raymond叫阿張少華請啲踢波嗰啲人去囖。
唔好，唔好，唔好。
請阿碧咸囖。你最鍾意碧咸𡃉嘞。
叫-叫-叫山度士去喇射唔入波。
山度士，你噉話佢。喂你有冇去睇啊嗰日？
喺屋企睇啫，好彩冇去咋。
哦點解啊？
南華真係衰。
南華點解衰啊？我覺得南華踢得好好喎。曼聯喇鮓到死。
山度士咁鮓，噉樣都撩唔入。
搞錯啊。
我射得入喇！嗱！如果如果我去到佢嗰度射波。
你講呀？
喂如果你嗰陣時呢有買到飛呢，噉咪好嘔電。
冇！買唔到買唔到。好彩冇買咋。
如果你…
艾爾頓喇…
艾爾頓有冇睇啊？
艾爾頓幫我買嗎。佢話訂飛訂唔到吖嗎。
用乜嘢訂啊？Chase呀？
唔知。Citibank定Chase啊？我唔知。
Chase啊應該，都唔係Citibank贊助。
點唧？你同艾爾頓點？
決裂咗好耐𡃉囖喎，重講。
決裂咗，佢上次打電話揾佢喎。
邊個啊？
我揾佢囖。
你揾佢做乜嘢啊？
佢話去日本囖。
佢同邊個去唧實情？
跟住我問佢係唔係得罪咗阿邊個邊個啊？
邊個啊？
邊個邊個囖。
跟住佢話：「冇啊。」
噉點啊跟住？
跟住…
你將個詳情講來聽下。
點樣詳情先？你要幾詳細先？
好詳。
事緣佢有一次去咗日本，
喀。
即係大家都唔知佢去邊𡃉喇，打電話call佢，佢又話自己，乜嘢「我而家唔喺香港，有事我會盡快覆你。」
喀。
噉之後睇完曼聯波之後我揾過佢，佢話自己返咗來睇波。跟住嗰個禮拜揾佢嘅時候，佢話去咗日本。
喀。
跟住問佢做乜唔出聲唔出聲？
嗯。
跟住佢又…
唔想買手信。
佢又冇噉講。我問佢有冇手信，佢又…
冇。
又喺度咦咿哦哦。
喀。
又好似有，又好似冇喎。
喀。
聽落去個語-語氣唔係斬釘截鐵噉話冇。
跟住我問佢：「唔知你係唔係最近同阿邊個，上次話有殺氣𡃉喎？」
喂，唔使講「邊個」，我咪我囖。
你咪你啊，噉即係你喇，喺你面前唔好意思話你吖嗎。
跟住問佢：「你做咩-做咩得罪人啊？」
喀。
跟住佢話：「我冇得罪佢，邊有得罪啊？」噉𠻺。
喀。
唔知講乜鬼。講到好似你得罪佢噉啊。
我得罪佢！
即係噉講。
有少少噉嘅意思喇。
喀。
啞！唔係，唔係，跟住佢又-即係兜返又話「唔係唔係，都冇乜咩𠸏，冇乜特別嘢𠸏。」
喀。
「冇乜邊個得罪邊個𠸏。」
喀。
啊係啊。講-講咗哩句「冇乜邊個得罪邊個。」
喀，佢講㗎？
係呃。
喀。
噉誒就噉喇。
噉點啊？
冇嚹跟住…
冇…
跟住條友話要…
噉即係冇講過嘢喎。
喂！佢話冇乜邊個得罪邊個喎，你諗清楚哩句嘢嘅意思。「冇乜邊個得罪邊個喎」。即係佢得罪你又得，你得罪佢又得喎。
噉即係點啊？
雙向囖。噉即係你得罪佢囖可能。
搞錯啊！
諗清楚啲，你讀語文你應該知哩個，哩句說話嘅意思𡃉喎。
我唔知啊。我哩啲最直接嘞。搞錯啊，算喇。佢同邊個去日本唧究竟？
我諗同家姐、阿媽，家姐喇應該。
我諗同阿Carol啊。
Carol都係一個好女仔來嘅，
佢對艾爾頓來講。
又係-又係哩啲嘢呀？噉冇嗱？上次你就噉講咗哩啲就冇㗎嗱。
冇嚹，講咗兩句咋，跟住之後都冇揾佢。
係咩？佢都冇揾過我喇，自從嗰次殺氣，殺氣好重嗰次之後。
重敢揾你咩？真係。
唔係吖，我啲態度都幾好吖，你唔覺得我啲態度幾好𡃉咩？
睇下對邊個喇，
你啲態度好就。
我對你啲態度好唔好吖噉樣？
好，好，好。
梗係好，真係吖。
嘿！我同你冇conflict吖嗎。艾爾頓同你有conflict吖嗎。
傻喇！佢真係好揀唔揀，揀着同我有conflict啊真係？
佢唔係同你有conflict，佢同阿木有親啫。
佢同阿木有親，噉又係。
阿木點唧？揾到工未啊？
阿木佢揾到工，不過呢就俾人哋壓價囖聽聞。
揾到乜嘢啊？
佢嗰陣時去in間中學，好似私校嘅。噉樣佢同阿Lily一齊去in嘅，跟住後尾-不過Lily講俾我聽𡃉咋。佢話-即係阿Lily又係唔知聽-可能聽阿Jenny講噉樣喇，跟住就話阿木做，聖瑪嘉烈就請佢做GM，GM即係graduatemaster，即係教高年班嗰啲。
哦。
噉樣呢，跟住後尾就請佢喇，但係就有個condition呢就係話叫佢做GM但係就收CM錢囖。
CM幾多錢啊？
CM少四千蚊度喇。
即係萬五左右。
萬七，唔知萬六定萬七我都唔知幾多錢嚹。
萬五左右喇。
係囖。
因為你GM好似舊年一萬八千唔知幾多吖嗎，
喀。
今年加，當佢加十個percent都冇理由一萬…
邊度有十個percent啊？
十個percent，當十個percent喇，一萬九千幾啫。
喀。
一萬九千幾嘅-四減四千都係最多一萬五千幾咋。
我諗咁上下喇，但係阿木就…
唔做。
做啊。
真係做呀？
係啊。
教私校喎？
係啊。
會死𡃉喎。
噉佢嘅事喇，佢自己嘅選擇啊哩啲係。
教私校都好𠸏。
阿Lily呢咪話做Marketingassistant𠸏。
冇做喇，係唔係啊？
你點知𡃉？
嘿！哩啲噉嘅工，點會做得耐𡃉喇？
佢唔係冇做，佢準備唔做啫，做多一個月。
點解？
佢揾到學校請佢吖嗎。
又係學校呀？
係啊。
個個都教書。
小-小學，小學，
小學？
係啊。喺小學度教。屯門。
噉咪唔掂。
冇𠸏，噉而家咁難揾，啲教書。佢send咗好多份信去嚹。我有-，我-我嗰班有啲同學啊，send咗成一百封信去都有啊，都冇啊，都冇反應。
小學？教小學人工咪低過阿木。
一樣。
即係都係CM？
係，都係CM囖。即係收CM錢囖。
教小學都唔係-早知我又教小學喇。
噉但係我覺得Lily抵啲喎。起碼佢真係。
哦噉佢又屯門啲小學生冇乜嘢𠸏，你總好過教私校𠸏。
噉𠻺係，同埋佢起碼佢真係收嗰個錢吖。教嗰啲學校就收嗰個錢吖。
咦！噉但係阿木會升返𡃉遲下如果有位？
佢係做GM呃，佢而家…
但係佢做GM，但係佢遲下可能bargain到，即係做一-一輪噉又轉返GM𡃉喇。
佢都係GM來𡃉喎而家，但係收CM錢。
但係佢收CM錢吖嗎。
係囖，即係你意思話佢遲啲可以收返GM錢。
係嘞。
哦！噉唔知啊。
理論上𠻺應該係噉𡃉喎。
但係教私校都幾惡劣啊講真。
惡劣，但係佢做唔做唧。
佢做。我都係聽人講個𡃉啫喎。你知我冇揾佢𡃉喇。
我知。
係喇。
都啱𠸏，你唔揾佢。唔揾佢都啱𠸏。
算喇，艾爾頓離我而去嚹噉就。
都啱𠸏，艾爾頓都應該係時候離你而去嚹。
都咁耐咯。
你兩個關係咁唔好噉。
我哋以前啲關係好好𡃉。
以前關係？嘩！好耐嚹喎。
幾多年前？
三年。
三年前嚹。
三年前啲關係好好𡃉。
你又冷落人。
嘿！唔好講喇哩啲嘢。算喇！
即係噉講。
算喇。你嗰日點啊睇曼聯覺得？係唔係覺得唔應該幫佢呢下年？
唔係，下年…
轉投利物浦喇。
下年轉投-，繼續繼續支持曼聯。
點解啊？
三𠻺幾度，噉嘅球場都贏咗一球真係好嘢啊。
但係佢爭啲輸喎。
乜嘢爭啲輸，爭-一早就爭啲入波喇，擺明讓你𡃉喇。
咁鮓。
讓南華啊肯定。
搞錯啊！
你個山度士𠻺唔啱喇讓人，人哋讓你，你又讓返人。
唔係我𡃉。
唔係我𡃉喎，山度士。
噉樣撩都撩唔入真係呀。
算喇，但係佢，阿簡東拿走咗喎。噉你咪好唔開心？
我好開心喎。
點解啊？你唔鍾意佢咩？
（其實）我一路都覺得佢唔應該喺度𡃉嚹喎。
點解啊？
咁老。
好老咩？
讓出個位置俾人喇應該。
有邊個可以吖？舒靈咸？
梗係恩斯喇，不過俾利物浦買咗。
好啊！恩斯吖，佢好人啊。
廢人。
正一廢人。
唔係話恩斯廢人啊，係費格遜係廢人啊。
買個舒靈咸都唔要-返恩斯，離晒譜。
哦！舒靈咸嗰日同佢-即係睇佢呢都冇乜表現，好似，係唔係啊？
舒靈咸，一嚿垃圾（來）。
噉唔好噉講，人哋話晒都英國隊。
着十號波衫嘅垃圾。
英國隊嘅國腳啊話晒。
我夠係咩國腳喇。
乜嘢啊？
國腳囖。
邊個啊？舒靈咸着十號仔咩？十號仔波衫咩？
係。
碧咸呢噉樣？
七號囖。
改為七號呀？
冇錯。
點解𠸏？
佢不嬲都七號𡃉喎。
碧咸十號𡃉喎舊年。
嘿！噉佢英格蘭波衫七號嗎。
哦。
噉，咦唔係喎，史高斯七號𡃉喎。碧咸幾多號啊？唔記得咗𠻹。
遲下話你聽。
碧咸喺-你講喺英國國家隊？
係呃。
十七號啊。
十七號咩？
係啊。
七號係唔係啊？十七號咪McManaman咓？
十七。
佢着咗麥馬拿文件波衫啊重好講真係！
唉！係喎，真係吖，都啱嘅，都啱嘅。
吖！真係吖！乜嘢態度啊！
喂！靚仔都靚仔過佢少少喇起碼。
搞錯啊！麥馬拿文靚仔啲啊！
你都真係唔識嘢。
冇𡃉嚹！碧咸下年冇𡃉嚹！
（）
改投曼聯喇！真係。
阿麥馬拿文過咗曼聯我就幫曼聯，真係。
出年去唔去法國唧？
法國？冇錢啊。
錢啫。你咁有錢。
你請我去吖一係！
你請我去吖！
我請你去？我都係我阿爸請我去。
噉叫埋你阿爸請埋我去咪得囖。應該一視同仁嗎。
乜嘢一視同仁啊？
仔同女點都唔同𡃉喎。正所謂女大不中留，要潑出去𡃉喎。
係唔係潑出去嘅水啊？
係喇。
算喇。喂，但係呢去-去法國睇世界杯呢，你係唔係睇世界杯啊諗住？
係呃。
噉但係你咪即係譬如你睇一場半場你咪唔可以睇晒囖。但係譬如你留返喺香港你可以睇晒全部比賽喎。
誒，酒店，返酒店睇囖。（）酒店肯定，酒店肯定有轉播。
噉你住得幾多日啊諗住？住一個月呀？咪好溶。
一係就睇初賽，睇完即刻鼠返來。一係就淨係睇決賽。
但係好難買飛喎係唔係啊？同埋點樣啊？自己去定跟團去唧？
哩個可能係一個秘密。要揾老豆喺哩個北京嘅體委度可能大陸有-有啲飛攞，去要揾佢哋攞。
但係如果中國入唔到哩個決賽週呢？
唔關事𡃉喎。佢哋總有啲辦法咓-即係成個國家一張飛都攞唔到。
可能𡃉。
冇可能嘅事哩啲。
哦。喂，其實嗰啲國家隊呢你幫邊隊𡃉唧？我都唔知。你都冇講過俾我聽。
好明顯係德國喇。
點解啊？
今屆可能巴西。
你唔覺得德國隊好悶嘅咩踢波？
悶，悶。
係囖。
贏𠻺得𡃉喇最緊要。你捧隊波次次輸好似英格蘭噉點搞啊？
好彩我唔係捧英格蘭嘅唧。
捧邊隊啊？
巴西。
學埋我啲嘢。
巴西好啊。
你又知？
本來我都唔鍾意佢𡃉，但係佢早輪咪成日踢又踢法國杯喇，跟住又踢乜嘢啊？美洲國家杯呢，嘩！真係實在太勁喇我覺得佢哋踢得。
邊個正啊？
個個都咁勁啊。
你鍾意邊個唧？
個個都咁勁。
你鍾意邊個唧？
我鍾意…
冇靚仔𡃉喎入邊。
朗拿度囖。
朗拿度？
朗拿度重細過我啊。
廿歲囖。
係喇。
啱啊，啱啊，啱啊。
廿歲啊。
係唔係俾人話佢乜嘢喎。
乜嘢啊？
誒老…
老乜嘢啊？
老掏古。
老掏古乜嘢來𡃉？
淘古井。
乜嘢來𡃉？
朗拿度唔靚仔，唔好喇，唔好喇。
乜嘢叫淘古井啊？
淘古井都唔知，乜嘢叫煲老藕，知唔知啊？
真係死啊。
嘩！你講埋啲噉嘅嘢，我點譯呢？
你諗-，你諗清楚哩句嘢啊嗱，淘古井煲老藕，你諗清楚。
點解你唔鍾意丹尼遜𡃉呢？
丹尼遜邊個來𡃉？哦！嗰個新…
巴西超級新星吖嗎。
佢…
將來會係巴西中場嘅靈魂嗎。
我唔鍾意啲新人𡃉。
靚都靚仔過朗拿度喇。又好波過朗拿度。
吖我有一個人好鍾意𡃉，但係我唔記得咗係邊個？
李安納度。
好似係佢。
十號吖嗎。
係唔係踢中間𡃉佢？
好-白色人來嘅。
白色人。幾好波吖佢都。
我夠好波喇。
李安納度幾好吖，同埋嗰啲巴西嗰啲人好勁啊踢波真係。
今屆可能會轉投巴西。
啲腳法又好呢。覺唔覺得啊？
誒，除咗巴西我都諗唔到邊隊腳法好，冇乜邊-冇乜邊個腳法好啊基本上。
但係我覺得佢會輸俾德國隊囖。
唔會，唔會。
點解啊？
因為我話佢唔會輸就唔會輸𡃉喇。德國隊只有我捧佢嘅時候先會贏（𡃉啫）。今屆都諗唔到乜嘢原因會捧佢攞冠軍。
邊-邊個啊你講？
德國囖。
唔會攞冠軍？
不嬲都捧德國，但係今屆我真係諗唔到佢有乜嘢原因可以攞到冠軍。
點解冇呢噉樣？
都冇球星、冇球員、個個都唔掂噉好似。
奇連士文囖。
奇連士文三𠻺歲等陣間又俾人話。
得喇，得，得。
俾人話乜嘢啊？你老爺好遲啊。
係囖。老爺好遲囖。一係我哋等等佢先喇。
等等佢，你錄完未唧？
唔好錄喇一係，等埋佢先。
我哋不如講下買車吖。
好呃。
你點啊？你係唔係諗住買車啊？
冇啊，考到車牌，梗係想整架二手車來玩下𡃉喇。
喀，噉點啊？
有冇好介紹啊？
你買成點先？
買成點？睇𡁵囖。但係其實好煩𡃉，嗱，如果你揾-揾車行買嘅話呢，就肯定貴成一萬幾千𡃉喎。
嘩，貴咁多。
你都-你都知𡃉喇。
喀。
係一定𡃉嚹。
因為佢又幫你執過晒啲嘢。
係嘞，就係哩樣好，有保障，肯定唔會買架壞啊，殘嘅車返來囖。
喀。
但係你出邊嗰啲就平好多，你睇嗰啲乜嘢《忽然一周》嗰啲呢，
喀。
嗰啲-嗰啲有賣廣告吖嗎。
但係信心冇咁好喎嗰啲。
就係-就係驚囖，所以我哋諗過之後都係決定，誒，向車行買車，都係唔好-唔好搏嚹。
向-向車行，
係啊。
噉睇咗啲乜嘢車吖？
誒，Corolla囖。
Corolla？
係啊，同埋Civic囖。
Civic。
係啊，睇哩兩種車囖。
323好啊。
323，有人有喇嗎，323唔好啊，上次睇嗰架323啊，有啲𤓓味啊。
咦，你講過喇，嗰架係你喺雜誌度睇嗎。
係喇，真係，嗰條粉腸又唔俾人試車，不知所謂啊，所以出邊買車真係唔好囖，我覺得。
哦。
係啊。
噉𠻺係，都係貴-貴少少都係好𠸏。
係啊。
噉𠻺你大約預算係買幾多錢度啊，啲二手車？
大約預算呀？
嗯。
誒，四萬蚊度喇。
四萬蚊。
係啊。
都差唔多喇。
始終都新牌仔，唔好買到咁貴啊。
噉𠻺係。
即係盡量平𠻺最好喇。
一係買咗Herry架121囖。
哎，嗰架呀，貓仔，係唔係啊？
（）香蕉121喇。
一萬蚊咋喎，係唔係啊？
一萬蚊？係啊係啊係啊。
係唔係自動波先？
梗係。
咦，我唔想向哩啲人買車啊，真係aa2。
千三…
唔想-唔想同哩啲人做交易啊。
千三c.c.。
千三c.c.？
係啊，不過阿張可能唔鍾意啊，千三c.c.。
哦，唔鍾意。唔係啊，冇乜所謂啊，主要係俾我𡃉啫。
（好）鮓啊。千三c.c.冇力𡃉喎完全。
真係𠸏？
梗係喇，上斜開埋冷-唔係，「上瀉」，我頭先想講乜嘢啊？
上斜囖。
上斜開埋冷氣坐滿人呢直程唔郁得𡃉喎。
喂，唔係喎，佢架van仔上斜都閂冷氣𡃉喎。
係咩？
係啊，佢話驚溜後啊。
佢van仔嗰啲𠻺唔同，佢車身重吖嗎。
哦，唔知啊，佢習慣咗一上斜𠻺閂冷氣啊。
即係後邊如果更加載埋貨𠻺-就尤其是𠻹喇。
喂，佢架van仔都唔載貨𠸏。
係咩？
係啊。
噉愛來做乜嘢啊？
冇啊，次次都出街玩𠸏。
即係出入用。
唔係，可能-可能佢工作上邊載咗我唔知喇。
哦。
即係好少囖。即係唔會載到成架van仔都係貨嗰隻囖。
哦。
即係好普通濕濕碎碎嗰啲嘢呢。
你𠻺好喇，又買車嘞。
唉，冇錢啊。
一個女…
一買-一買晒𠻺冇錢嚹。
一買晒就冇錢？
好慘啊。
邊個俾啊？
大佬，出來做咗幾多年嘢啊，真係。
四十五年。諗住邊個俾啊，架車？
一人一半囖。
一人一半呀？
係啊。
即係一人一半之後都-都重有好多錢要俾𡃉喎。
一人一半之後？
係啊。
燕梳嗰啲囖。
係囖，燕梳牌費囖。
牌費燕梳囖，係啊。
幾多錢啊嗰啲？
（）每個月，誒，千-唔係三千幾牌費喇一年。
喀。
你唔知咩？
我唔知啊。
你坐車𡃉咋負責。哎，真係。
我唔知喎。
揸嗰個就知𡃉嘞。
揸嗰個梗係知喇，要俾𡃉喎。
睇下先，三千幾蚊一年牌費，跟住燕梳睇下你買乜嘢咋喎。
喀。
係啊，其實我都唔係好清楚，如果買三保嗰隻好似平啲囖。
三保呀？
全保唔知-全保保晒你所有嘢嗎。
喀。
就最貴嘅一隻，
喀。
嘅保險囖。
喀。
但係你都可以買三保。
哦。
係啊。
噉你哩架車呢係用你個名定阿張個名啊？
阿張個名囖。
係囖，如果佢出保險平啲吖嗎。
係啊。
係囖。如果你新牌就好貴啊。
所以（）用-係啊。所以又係無名無份囖我，成日做埋啲噉嘅嘢。
第時有乜嘢事架車都唔係你𠸏。
佢啊…
都係要歸還返俾阿張𡃉嚹。
係啊。不過睇過啲停車場嚹。
你而家諗住用邊間啊？用邊個啊？
格-格-格過價。沙田啊，諗住泊。
又沙田？
你覺得-你覺得好唔好啊？
又話粉嶺？
唔粉嶺住啊，唔搬入來住吖嗎。
噉你…
我又唔想-我又唔想特登-我又唔想特登搬入來住喎。
噉你馬會嗰度退返間宿舍噉點啊？
咪搬入來住囖。
噉…
搬入來架車咪擺-擺喺哩邊囖。
噉你嗰個宿舍幾時退唧？
我阿爸佢話做得幾耐得幾耐喎。
噉即係你估會幾耐度啊？
半年啊，我諗半年度啊應該。
半年呀？哦，噉都…
所以而家暫時擺咗喺沙田度先囖。
好貴喎沙田。
唔係啊，二千蚊啫嗎。貴唔貴啊？
嘩，二千蚊都貴喇。
貴呀？
不過平過彩虹。
彩虹幾多錢啊？
二千三。
唔係，沙田，睇下-睇下你-邊度囖，沙田中心二千三。
喀。
唔係唔係唔係，沙田廣場二千三。
喀。
沙田中心就二千，好運就未問，好運隔籬啫嗎。
二千。喀，我知。
係囖，未問。
但係如果泊喺嗰度，你返工點啊？
唔係，諗住噉啊，唔係，我返工唔揸𡃉嚹，我係-我係揸來出街玩嗰啲來𡃉咋。
喀，噉咪好貴？
咦，好傻啊我（都）覺得。唉。
係喇，好似好貴喎。
但係又好想-但係又好想揸。唔係可能揸揸下想會揸返學校囖。
喀。
但係我諗暫時唔會，即係唔會一開學𠻺揸嗰隻𡃉。
噉但係你-如果你-譬如你…
起碼俾我揸熟咗先喇。
噉你攞車咪好麻煩，返屋企呢又泊返架車喺沙田嗰度，跟住又搭火車返馬會。
唔係啊，睇下先，嗱，諗住-唔係啊其實火炭都有𡃉。
喀。
不過火炭好貴，二千九啊。
吓？反而？點解𠸏？
點鬼知啊。你爛地-爛地都二千二喎。
喀。
跟住佢話不如-不如泊喺沙田重好喇，因為我哋主要出沙田𡃉啫嗎平時。
喀。
噉出完沙田，誒，譬如出旺角嗰啲，咪可以即刻攞-攞-喺沙田嗰度攞架車，即刻可以出去（）。
出旺角泊喺邊啊？
咦，我都唔知啊。
旺角呢冇位泊車𡃉喎，一係就貴到死。
哎，真係，所以好慘囖，真係吖。
喂，哎，養部車係噉𡃉嚹。
喂，你一個月-一個月架車幾多錢啊？
乜嘢啊？
即係全部kik1lik1kwaak1laak1計埋呢。
誒，停車場就二千三喇，誒，油一個月千零蚊度喇。
供呢？
供…
三千幾？
我諗咁上下，我都唔係好知。
跟住重有乜嘢啊？
你當四千喇。
重有個阿伯。
係，重有個阿伯抹車嘅。
嗰度幾嚿。嘩，都成七八千嚹。
係啊。即係真係俾晒佢咁滯啊真係。
我諗如果我肯定唔會買新車，噉即係一筆過俾晒，跟住每個月就係俾停車場同埋油囖。
你自己俾呀？
梗係唔係喇，都係share𡃉咋。
嗯。嗯。
噉我諗每個月每人二千零蚊度喇應該。
二千零蚊。
係啊，我都想啊真係。
哦，最衰你馬會嗰度冇位喇已經。
嘩，唔使錢啊如果有位。
咪係囖，嘩，幾好啊。
你等喇，有排等啊，等到我阿爸退休，「你有位嚹」，但係我阿爸「吓？我聽日退休嘍喎。」好搞笑啊，上次呢喺，誒，邊度呢？銀禧呢，銀禧出邊有個停車場仔免費𡃉。
係咩？
係啊。
點解𠸏？
唔知，佢係一笪地方，跟住係專登俾人泊車，但係唔使錢𡃉囖。
係呀？
係啊。
但係full晒𡃉喇一定。
實係喇。
冇可能唔full𡃉喎。
跟住呢喺嗰個-我嗰日呢帶阿K落去行街吖嗎。
喀。
跟住見到有架車呢泊咗喺度喎。
喀。
跟住佢賣𡃉原來架車，寫住張紙貼咗喺玻璃度呢…
喀。
係三菱Lancer來𡃉，九二年𡃉。
九二年。
係啊。
乜嘢色啊？
噉-乜嘢-其實乜嘢都啱。綠綠哋色囖。
喀。
Okay喇隻色，（）個款都幾靚，都幾新淨，我猛咁下下嚹已經，跟住但係佢千六囖。
千六c.c.？
係啊，係啊。
噉牌費又貴啲。
係啊，牌費又貴千幾囖。
喀。
最衰佢係千六囖，佢價錢都係三萬蚊啫嗎。
喀喀。
嘩，即刻噉樣喇，但係結果都冇睇到嚹。
係呀？
係啊。
點解啊？
吓？
點解啊？
唔知啊，唔想買架千六囖，佢話。
噉𠻺係，你啱啱新牌又揸架c.c.咁大嘅。
係喇。
又好似唔係幾好。
係喇，都係買架千五嘅最好啊其實。
喂，頭先呢你話乜嘢啊，唔想教呀你間學校，點解啊？
哦，覺得，誒，覺得第一啲學生唔好囖，太曳嚹啲學生。
太曳呀？
係啊。
哦。
第二，自己想揾間個操場細啲嘅學校囖。
噉咪…
太大嚹個操場，好辛苦啊。
噉𠻺係，教啲…
同埋又冇有蓋操場，曬都曬死，即係想揾返間個環境好少少𡃉囖。
噉𠻺係。
其實個地區啱𡃉嚹，不過…
嗯。
想間學校好少少囖banding。
噉𠻺係，banding即係乜嘢意思啊？
即係個-嗰個級數，係唔係啊？係唔係啊？
哦，即係bandonebandtwo嗰個band。
係啊，係啊。
哦，原來叫banding呀，我都唔知𠻹。
哎，真係吖。
你知我好蠢𡃉喇。
所以真係好難揾食啊。
我都知。
你都知啊。
我都知難揾食。
真係，又要俾錢屋企。
哦，我夠要喇。
跟住你自己又要儲錢。
喂，你知唔知我哩個月冇糧出啊？
點解呢？
因為做唔切嗰啲出糧嗰啲嘢囖。
吓？噉幾時啊，幾時先有得出糧？
八月二十八號。
係唔係啊？
真係啊，八月二十八號出兩個月糧啊。
兩個月𠻹呀？
係啊。
嘩，噉咪一出咪三萬蚊？
係啊。
即係…
三萬零度喇。
七月，你幾時開始做𡃉？七月幾啊？
六月底。
六月底呀？
喀。
即係七月八月，哦，係喎，兩個月喎。
係囖，七月八月，啱啱八月廿八就有兩個月糧出。
嘩，正啊真係，一份好好嘅生日禮物喇，真係唔使我哋多買嚹已經。
嘩，你估唔使做呀真係。
嘩，噉咪好慘囖哩個月，又冇錢。
冇啊。
問阿媽度住先係唔係啊？
噉又唔使，使-使grantloan囖。
嘩，重有grantloan㗎你。
嘩，洗晒呀？我借咗好多錢𡃉喎嗰陣時。
你借咗幾多錢啊？
我諗-我-我-正式嘅數字我又唔係好記得嘞。大約有八萬蚊度喇，未夠八萬𠸏。
重未使晒呀？
未，使剩四萬零蚊度喇。
哦，噉你grantloan而家出來做嘢要點還法啊？
誒，我就唔知，不過聽我啲，誒，同學講就話一季還一次囖，每一次還三千幾蚊囖。
哦，即係每一個月一千蚊-千零蚊喇，係唔係啊？
係嘞，千零蚊度。
哦。
我又供車𡃉。
當俾停車場囖。
俾返政府𡃉不過。
唉，應該喇，真係吖，使𠻺-使鑊甘嘅。
我-我冇乜點使過錢喎，你知我個人幾節儉𡃉喇。
喂，噉你而家剩返幾多錢啊grantloan？
grantloan咪四萬幾囖。
而家重有四萬幾呀？
係啊。
未使？
噉梗係喇。
即係你使咗四萬幾咋喎。
冇。
噉你借咗八萬喇嗎。
借咗八萬-未夠八萬，七萬幾八萬囖。
即係使咗三萬蚊度。
係嘞，三萬蚊度囖。
嘩。
三年使咗三萬，每年一萬。
噉你-每年一萬。
係囖。
嘩，噉你都好慳儉喎。
梗係喇，你知我個人點𡃉喇。
唔係好知喎。
唉，你覺得點啊做…
乜嘢點啊？
返工係唔係辛苦過以前返學好多啊？
噉我寧願返工喎講真。
係呀？
係啊。
不過free啲喎以前讀書嘅時候。
我覺得返學-唔知啊，我覺得返學嗰兩年好冇用囖。
點解啊？
好冇心機啊返得。
係唔係因為你讀PE所以你唔鍾意呢？
都唔係𠸏，係覺得好遠囖，一來覺得地區好遠，二來覺得學啲嘢都好似冇乜用噉𠸏。即係如果唔係-我唔係修PE嘅話我覺得返來都廢，講真嗰句。
噉𠻺係。
所以想快啲畢業，嘿，寧願快啲出來做嘢重好喇。
噉𠻺係。
咪係囖，真係吖。
但係而家唔知係唔係呢因為朝頭早起身呢太早啊，又要日日都咁早起身呢。
幾點起身啊？
幾點？七點囖。
七點呀？
七點起身囖。
早你三個字吖。
六點九呀？
係啊。
但係我返-返工好遠喎，係噉轉-轉車。
乜嘢啊？火車地鐵跟住小巴？
而家-我而家轉咗方法返工啊。
點啊？
行西隧啊。
快啲咩？
快好多，四個字啊。
貴唔貴啲啊？
貴好多，我搭嗰程小巴要十二蚊囖。
小巴出西隧？
唔係，係…
即係點啊？搭乜嘢出西隧啊？
誒，就係噉樣嘅，噉呢就喺沙田呢搭哩個火車去到旺角落，跟住旺角，誒，誒，賣波鞋嗰條街呢…
喀。
有架van仔就去Hong Kong U嘅。
嘩，直接去Hong Kong U呀？
係啊，就行西隧囖。
咁好。
十二蚊囖。
十二蚊呀？
係啊，不過…
噉要幾耐啊全部時間？
十一個字度喇。
嘩一個鐘頭都唔使啊。
如果我行得快，啲車又唔使等嘅話。
喂，但係你平時-平時返學都係一個鐘頭鬆啲啫嗎。
一個鐘頭。
即係我話如果你…
但係如果我嗰個時間返工就唔只𡃉嚹喎，如果我嗰個時間返工我就要個半鐘喎。
哦。
係囖，我又唔想搭地鐵呢，地鐵你知幾迫𡃉喇。
我記得-記得嗰陣時返羅師都係-都係唔使一個鐘頭咋喎。即係開頭-係開頭返返-即係最開頭嘅時候返學就要最-最多時間囖。成一個鐘頭零三個字，但係返熟咗呢知道啲路點行嚹嗰啲呢…
喀。
跟住一個鐘頭都唔使咋喎，十一個字度𡃉咋喎。
又係？
係啊。
不過如果我朝頭早我不嬲用開嗰個方法就要個半鐘囖，因為我轉兩程巴士吖嗎，跟住兩條隧道都要塞。
不過你又要等車。
係囖。
使唔使勁等嗰隻𡃉？
邊啲啊？
小巴囖。
唔使啊，一去到就有𡃉嚹。
一去到𠻺有啊？
係啊，所以幾方便囖，不過就貴囖，而家即係我一日返去一程車都要二十蚊。
嘩。
係啊，來回就四十𡃉嚹。
嘩，真係吖，賺埋都唔夠車費啊真係。
噉又唔好噉講。
噉食飯呢？
食飯咪喺canteen度食囖。
幾多錢啊？
幾多錢？睇下你食乜嘢𡃉咋喎。
十幾蚊有冇啊？
十幾蚊呀，都好難𡃉嘍喎，廿蚊或者廿蚊鬆啲囖。
咦，我哩啲都係慳得𠻺慳嚹講真。
噉𠻺係，我而家諗住呢，食晏晝飯呢唔飲嘢𡃉嚹，飲水算嚹。
有冇水啊？
返去飲水算嚹，慳得就慳吖嗎。
我見啲同事，嘩，成日買早餐啊麥當奴啊。
喀。
十幾蚊嚹。
喀。
嘩，真係好鬼貴啊。
即刻唔好嚹，係唔係啊？
即刻-好香囖，但係唔好俾個香字來引誘到我啊，要慳錢至上啊。
你同你啲同事好唔好啊啲關係？
一啲啲喇，噉你講-講真教員室咁多人，啲年齡又爭-爭好遠，你五十幾又有，四十幾又有，廿幾又有，噉𠻺梗係同返自己差唔多年齡嗰啲玩囖。
喀。
（得）嗰幾個-幾個一齊噉樣囖。
噉-噉同你差唔多年齡嗰啲同你好唔好啊？
Okay吖，幾好吖。
嗯。
係啊，其他嗰啲，哎，好似當佢係長輩噉𡃉咋。
當係長輩。
見-係啊，見到佢咪叫-叫乜sir物sir𡃉囖，係噉𡃉喇真係吖。
我嗰度呢嗰啲人呢全部都係一啲好勁嘅人來𡃉，讀書好勁，最鮓係我。
嘩，搞錯啊，講笑呀真係吖。
佢哋-梗係喇，佢哋嗰啲讀𡁵，誒，誒，M.Phil嗎。
嗯嗯。
係囖，噉我哩個B.A人…
一個小人物。
一個小人物啊真係。
哎，冇所謂喇。
噉𠻺冇乜所謂。
都係啱啱出來做嘢，你當自己係一個小人物就啱𡃉嚹其實。
係喇，最好就唔好得罪人喇。
係啊，我都驚啊其實，啲成日都眼超超噉樣呢，我好驚，死嚹，係唔係得罪佢呢？係唔係-係唔係我冇笑？你知我唔笑個樣幾鬼寸𡃉喇。
即係做樖草好過喇。我夠係喇，成日都揦口揦面。
咪係囖，但係我唔想𡃉喎真係吖，哩啲唔係我想𡃉喎，我啲同事都話：「嘩！你開頭好cool啊。」
係呀？
跟住「係咩？」跟住「我唔係𡃉喎。」即係「而家識你，識落你咪知你唔係囖。」
識落就知唔係嘞。
係啊。
哦，噉你校長好唔好啊？即係你老闆喇。
咦，校長都唔理-唔理嘢嘅。
你唔理佢定佢唔理你啊？
我-我-我冇權理佢喇。唔係啊，我哋以前間學校好好𡃉，bandone𡃉。
喀。
但係唔係哩個校長來𡃉。
喀。
係啊，換咗校長之後，佢乜都唔理嘢呢，跟住啲校風一路衰，衰到好似而家噉囖，啲人呢染啲紅頭髮返來，即係考完試嘅時候呢…
喀。
六月嘅時候呢…
喀。
嘩，好誇張啊，我又要捉校服喎。
係呀？
嘩！跟住啲人啲頭呢啲耳環呢好多隻噉樣呢，
喀。
戴晒上去喎。
噉都得呀？
唓，間學校都唔好。
嗯，噉又係衰啲𠸏。
跟住-跟住如果啲-啲Formfive嘅會考呢，考得好嘅話呢，
嗯。
佢都-即係原-誒，原校呢，如果收佢嘅話呢，佢哋都唔會係留返原校讀𡃉。
喀。
啲家長都會話：「ei3，間學校都唔好𡃉。」
「走喇。」
「入大學啲機會都好微𡃉喇。」
喀。
唉，你話去旅行，好換乾淨嗰啲魚缸啲水喇。咁污糟。嗱去十日、八日啫嗎。
噉你唔叫工人睇住啲魚嚹喎。啊你啲魚都幾靚吖。咁大個金魚缸換水好辛苦𡃉喎。
噉𠻺係嚹。鬼叫你鍾意養魚咩。我呀，細路哥呀，六、七歲就養𡃉嚹。養咗幾十年嚹。咪話唔話你聽啊。
噉你覺得養魚有乜嘢咁好唧？
嘿！養魚，養魚好玩吖嗎。冇嘢做咪養下魚囖。
噉𠻺係啫。放咗工返來睇下啲魚都幾舒服𡃉喎。
噉𠻺梗係喇。嗰啲乜嘢心理學家呀？嗰啲寫字樓呀？啊！商業社會裏邊嗰啲辦工室裏邊啲老細啊。專登都養返缸魚等啲…
風水好吖嗎。
唔係。等啲員工睇下-睇下缸魚relax下。唔使成日咁緊張，吓。回歸大自然嚹。
噉唔係成日睇住啲魚，做嘢都做得唔專心嘅咩？
嘿！做嘢睇住啲魚咩？真係！噉有陣時，喀，休息嗰陣時，噉咪望下啲魚吖嗎。好過-好過做乜喇，係唔係？
係唔係真𡃉？真係？
梗係真𡃉喇。
跟住專登養缸魚。
唔係。嗰日睇報紙講𡃉咋。唔知講乜嘢，唔係講香港啊，（係）外國𠻹啊。
噉我諗香港都冇𡃉嚹。
香港都冇𡃉嚹。
噉我諗香港好少噉。香港啲人咁市儈。點會養缸魚俾你哋啲員工睇吖？
嘿，我舊陣時養，細路哥養魚嗰陣時呀，我去買魚啊，你知唔知啲魚舖俾啲乜嘢幫你裝住條魚拎返屋企𡃉？
俾乜嘢啊？
吓？
俾乜嘢啊？
而家呢就攞個膠袋袋住佢，打啲氧氣俾你吖，你拎返屋企喇。舊陣時呀。
唔係嘅咩？
唔係𡃉。嗰陣時呀，五幾年呀？六幾年啊真係。嗰啲魚舖攞嗰啲罐頭嘜來裝魚俾你𡃉。
罐頭嘜？
咧，開個罐頭呢。攞咗嗰啲嘢咪剩返個空罐囖。
噉-噉-噉冇氧氣𡃉喎？
噉𠻺噉𠻺攞啲水裝住你哩條魚囖。嗰陣時啲魚多數都係細細條𡃉啫。
冇咁大條。
啲金魚仔啊，黑魔利啊，吓。嗰啲紅劍啊。我細個嗰四間吖。
喔，我知嚹。係咪火車站，旺角火車站嗰度啊？
唔係火車站𡃉嚹。嗰陣時嗰啲嗰陣時都未有火車站嚹啩？嗰陣時係嗰啲魚舖仔幾缸魚𡃉啫嗎，咓。
係咩？
係啊。
好貴𡃉喎啲魚。有啲魚呀，成-我知道成幾千蚊一條啊。
而家呀？而家𠻺梗係喇。而家個個都識做生意吖嗎。揾埋晒嗰啲奇形怪狀嗰啲魚，喀。
噉你最鍾意乜嘢魚啊？
嘿！我乜嘢魚都鍾意𡃉其實。養十缸、八缸，我哋都得𠸏真係。
好辛苦𡃉喎噉養。朝朝換水好辛苦。
噉你鍾意就得𡃉喇。
噉𠻺係鍾意就得𡃉喇。
我舊陣時呢真係真係○@乜嘢魚都養過嚹。我乜嘢魚都-都覺得佢有佢嘅特別𠸏。喀，如果你普通養啲魚嘅，最緊要你𠻺佈置好個魚缸。望落去真係好似水底噉。你望埋去呢就好舒服嘅。有啲水草啊，有啲石啊，噉樣。
噉我都好鍾意養魚嘅。不過一諗起又要換水喇，又要打理佢喇。
ei3，噉咪好囖你而家。我幫你整好俾你睇嚹。噉你重想點樣？
噉我都冇乜所謂嘅。我養-養唔養都冇乜所謂嘅。不過可能我冇你咁鍾意，所以就-哎吔，而家諗起咁辛苦，我就，哎，寧願唔養嚹。
其實缸魚都幾好啊。我都幾鍾意屋企有缸魚。
我養過嗰啲七彩神仙呀。養-養咗好多條啊。幾十條都養過嚹。
我睇見你養𠻺辛苦嚹。養嗰啲七彩神仙。
我見嗰啲書話可以養到生仔嗎。我咪去，去試下囖。即係起碼養（咗）幾十條喇。終歸都試到。
我記得。你揾啲報紙包實晒個金魚缸吖嗎。
（好彩）都生到，都生到一、兩次。都養大嗰啲細嘅。嘿，好多人喺屋企養哩啲魚拎出來賣𡃉。
係咩？
係啊。
搦出來賣？屋企養？
係啊。佢（多數）養到，生到呢，養大啲呢。一生一竇出來就幾百條嗎。
啊嗰陣時你點解唔拎出去金魚舖賣？
（）拎出來。嘿，我嗰啲業餘啫。我（都）唔係，我又唔識得人。你拎去賣俾人噉樣，你要有窿路先至得𠿪。好多人好麻煩𡃉。我都送晒俾人嚹。算喇。我啲一生生幾百條。你養佢幾個月拎出去賣呀。幾廿蚊一條，都唔知幾發啊。
嘩，真係。搦出去賣，五千蚊一條都有啊嗰啲七彩神仙。
哦嗰啲你養到大嗰啲，好靚嗰啲，就幾千蚊一對。
不過有啲養乜嘢乜野，乜野龍啊嗰啲？
我知道養乜嘢，龍吐珠啊（嗰啲魚）吖嗎。嗰啲魚呢…
（好似）龍吐珠我覺得，我覺得佢-佢-○@佢個樣殺氣好犀利啊。
噉𠻺係。不過有啲人鍾意𠸏。有啲人啊貪佢夠大條呢。
但係而家睇睇下呢，都覺得都幾靚𠸏。睇真啲又幾靚。
龍吐珠有一好。好長命。就養好耐都得。
粗養啲囖。
即係你唔使成日驚佢死咗，又要買過第二啲魚囖。其實就養龍吐珠啊，養錦鯉啊，嗰啲𠻺好經濟𠸏。
錦鯉都幾好。
嗰啲魚，嗰啲魚，就算買返來係貴嘅，但係你可以養好耐嗎。佢根本嘅生命係好長。好似錦鯉噉樣，你話十幾年。生命咁長𡃉。即係可以養十幾年佢哋都唔死。
啊，日本人好鍾意養錦鯉。
啲錦鯉嗰啲養-養喺個池度𠻺好。
佢哋可能鍾意有個魚池啊。
錦鯉養喺個魚池度喇，邊望落去𠻺靚啲𠸏。養喺缸度就冇咁好𠸏。錦鯉人哋都係養喺個池度𡃉啫嗎。
係啊。係啊。即係上邊望落去噉樣啊。
喀。你睇嗰啲花係喺上邊望落去嗎。我嘅龍吐珠呢，就係養喺魚缸嗰度。噉啊龍吐珠呢就好難撈埋第二啲魚養嘅。因為佢個口好鬼大。乜嘢-，乜野魚擺落去佢都咬𡃉喎。唔食佢都咬佢𡃉喎。所以（真係）養龍吐珠都唔可以溝得太多第二啲魚落去。一係你可以擺好多魚。多到佢都唔知食邊條好。
不過睇佢龍吐珠食-食嗰啲魚都幾好睇𡃉。
吓？哎，好殘忍𠸏。
噉誒，噉-噉你養-多數養寵物，睇佢食嘢嗰陣時，你就（覺得）係一種樂趣囖。
噉𠻺係。唔係睇佢食嘢，係囖。餵佢食嘢係種樂趣囖。
啊，係啊。即係好似你湊BB仔噉樣。睇見佢食到飽一飽嗰時呀，哎吔，你有一種滿足感囖。
係囖。而家另外誒好多人鍾意養水草啊。
吓？養水草有乜好養唧？
係啊。而家好多地方運啲水草入來。嗰啲喺歐洲運來嘅都有啊。台灣啊，度度都有。養水草呢（）
養水草。邊個買啊？
唉！乜嘢賣唧？買返來養𡃉。擺喺屋企啊。愛個缸就係養住啲水草喺裏邊啊。睇水草啊，啲水草魚啊，個樹林噉樣。你望埋去咪好似啲山水畫噉囖。有啲石啊，嗰啲嘢。
係咩？我都未聽過。
噉間中有啲魚游來游去噉啊。即係個仙境噉囖。
係咩？噉你會唔會養水草啊？
養水草要成日有光先至得𡃉。要即係成日開着燈照住佢先至生。養水草𠻺麻煩啲。
生青-生青苔。
不過就係好靚，養水草。
哦。你買好多種顏色嘅水草。你淨係鍾意養水裏邊嘅嘢就…
吖，養魚𠻺好啊。好過養狗、養貓吖嗎。乜嘢都喺晒個缸裏邊。
乾淨啲。
污糟邋遢嘢就冇份吖嗎。點污糟都喺晒一個缸裏邊囖。你唔鍾意嗰陣時，你咪成個缸掉咗佢。噉連乜嘢都冇。
噉貓狗…
養貓狗嗰啲就通度會污糟啲囖。
又嘥時間。
養魚係換下水啫嗎。有陣時換水都唔係好麻煩吖。你唔好餵咁多嘢佢食咪得囖。啲魚唔怕餓親𡃉。最驚佢飽死𡃉啫。飽死係因為佢好多嘢掉晒喺度，佢唔食啊咪漚，漚到啲水質都變埋。噉條魚冇氧氣咪，咪係噉囖。
噉如果你鍾意養魚，你要換水都係種樂趣來𠸏。
換水。嘿，你鍾意嗰樣嘢𠻺乜都係樂趣𡃉喇。
噉𠻺係。
其實唔係需要成日換水𠸏養魚。人哋話，如果你唔鍾意就俾你都嫌麻煩喇。
噉養魚有一度好，又唔使點理。
啊養魚可以陶冶你嘅性情啊真係。
你鍾意清靜環境就唔鍾意養魚囖。
誒，同埋養魚呢，你-你養佢由細養到大，養到佢生-生仔啊。噉你可以領略到好多嘢𡃉其實。佢即係同人一樣𡃉咋。如果佢生咗竇魚仔出來，你走去搞佢呢，佢真係會-。譬如你㧬支棍去撩佢呢，佢真係會啄-啄嗰支棍，擁開嗰支棍𡃉。保護佢啲魚仔𡃉。嗰啲魚又會病啊，又會抽筋啊噉啊。真係好似心臟病噉突然間。你睇到佢一揦住𡃉喎。好似人哋心臟病噉樣樣。你就乜嘢嚹。
噉你就好似醫生噉又醫佢噉嚹喎。
又要我買藥返來醫佢噉。（）即係睇下你點睇嘅啫。
哦幾好吖。
好喇。係噉先嚹。
好啊，好啊。
拜拜。
拜拜
誒，問我去哩個歐洲好唔好玩？
誒，嘥咗三萬幾蚊梗係好玩喇。
誒，噉樣，都唔知點講。
去咗五十日，去咗哩個…
首先我去咗柏林喇，柏林跟住我呢就落哩個捷克喇，捷克就落奧地利喇。
跟住𠻺上返西德喇，就-跟住就會去哩個，誒，落返哩個瑞士喇，瑞士就之後就落意大利。
跟住我哋又臨時加插咗哩個希臘，噉樣，（）會坐哩個來回飛機哩個去返返意大利，跟住又坐夜車上哩個-死嘞，都唔係好記得𠻹。
誒，去哩個法國，係嚹。
法國係最充實嘅一個國家喇，跟住就去哩個，誒，比利時喇。
跟住就去，誒，荷蘭喇，跟住就過英國嘞，跟住就可以返香港嘞。噉，基本上呢哩個旅行呢都幾好喇，但係當然有同-都有少少唔開心𠸏。同個partner，都有少少拗撬，有時都唔係，
始終啲生活習慣都唔係太相同。
同埋，嗯，可能個partner都係啲脾氣差少少喇，或者我自己又係差少少喇，不過，誒，整體來講都幾好𠸏。
同埋我個friend真係啲方向感好過我好多。
如果，同埋唔使睇住幅地圖，原來係好開心𡃉。
我嗰時，我試過，即係攞住幅地圖來睇，
一路行一路揾路呢，係覺得完全辛苦，唔覺得係去旅行囖，我係覺得係讀書好辛苦囖。
所以我都覺得我個friend都非常之好，係哩一方面。
誒，如果講話邊度最好玩，或者，或者講邊度最剋我憎先喇，就係意大利喇。
即係可能因為唔見過錢或者俾人扼過錢喇，不如講講哩個經過喇。
就係有一日呢，我個friend呢就去，即係點啊？誒，佢病咗，噉我同我個friend噉就，即係點啊，
問個包租婆喇。
噉，佢就話咗俾我哋聽邊度有醫院嘞。
於是乎我就同我個friend一早就去揾哩個醫院喇。
噉喺哩個途中呢，就有啲-有個外籍嘅男仔-男人喇，噉走埋來問我哋，誒，即係點樣暢，去邊度有錢暢喇，同埋問下路，噉樣喇。
噉我哋都不以為意喇，冇乜嘢噉，答咗佢之後噉行喇。跟住第二次又有，跟住過咗冇幾耐又係有另外一個男人，又係問哩個相同嘅問題喎。
跟住我哋都依然不以為意，噉佢於-於是乎，但係我又唔係好明點解佢問我哋邊度有錢暢囖。
噉又唔知點解嗱嗱臨噉呢攞啲錢出來喎。
跟住呢，就有兩個話係佢哋係警察嘅人呢就走埋來囖，噉，於是乎話我哋非法喺度暢錢喎。
於是乎又叫我哋即係show一show哩個passports同埋，即係，俾佢哋睇喇。
噉，都冇問題喇，showpassports。但係呢，佢最褸尾呢，又唔知點解𠻺要我哋俾個銀包俾佢睇喇。
噉我，因為覺得太過可疑嚹，所以都唔肯喇。
但我個friend可能佢，我諗嗰日病喇，噉呢，佢又唔知點解真係肯攞出來俾佢睇喎。
或者嗰陣時，因為捷克嗰陣時我，之前我喺捷克嗰陣時都有類似嘅情況，但係嗰次我哋冇損失。
雖然覺得怪怪地，但係又冇諗過有啲乜嘢問題吖，所以，即係，可能係噉，佢又俾佢睇吖。
噉於是乎，因為我覺得嗰條友真係好唔妥吖，所以呢我就即係盯住啲錢，盯得好實喇。
噉，但係，即係點呢？
同埋我最褸尾都攞返啲錢喇，即係，俾返我個friend袋喇。
噉但係呢，返到屋企呢，即係我哋check-誒，睇返啲錢嘅時候，又真係發覺唔見咗一張，
誒，大紙喇，係十萬里拉吖。
噉，於是乎，噉，嗰日就好精彩嚹，之後我哋又搞到，晏晝，朝頭早去醫院，晏晝就去警-差館。
跟住講返哩個案發經過，跟住真係覺得自己好戇居。
我都唔明點解我已經盯得咁實，都會俾人攞咗張大紙囖。
但係我諗返轉頭都諗到係因為，即係我諗啲賊真係即係，太過純熟嚹。
即係佢，即係識，即係搞到你嘅注意力呢集中唔到囖。
因為我諗返起，應該都係，因為佢好似特登整跌咗啲嘢噉樣搞到我係-特登，即係望咗去地下嗰度囖。
我諗嗰度落手啩，所以就唔見咗一張囖。
但係好彩都係小事囖。
因為我哋撞到，另外，即係有啲中國人呢，又係有啲同樣嘅事發生，但係就即係不同嘅方法喇。
有啲就，就喺火車度喇，佢哋重犀利，即係點啊？
四個人喺一個車卡入邊，八-即係點樣？有八隻眼喇，或者四對眼望住，都可以俾人得手。
噉所以我哋-同重要唔見埋啲passports喇，乜嘢機票啊，誒，哩個，歐洲火車証吖。
我諗佢哋重慘囖。
我哋都係唔見錢囖。
同埋保險都可以claim返嘅，所以都，即係都冇乜點影響心情。
但係其實意大利嗰度，就係因為除咗俾人，即係點樣啊？
所謂扼咗錢喇，或者，或者俾人偷咗啲錢喇。
同埋啲天氣真係比較差啊，好熱啊，真係冇心機出街啊。
同埋啲人呢，啲眼光呢，好古怪好多賊眉賊眼嘅人囖。
雖然亦都好多人都着得好四正，同埋好好人，同埋即係都好光鮮囖。
一着得靚嗰啲呢，喺啲商業區度，真係好鬼正，即係真係意大利時裝噉樣。
或者同埋我覺得意大利嗰啲火車呢，唔係太掂，啲豬車啊。
去哩個比薩斜塔嗰時要轉過另外一程火車呢。
嘩，好鬼臭啊，個火車，又冇air-conditioning喎。跟住，同埋去哩個比薩斜塔嗰時再，即係搭完火車再要轉哩個，誒，旅遊巴，唔係，巴士來嘅，我又，即係點講？好鬼迫喎。
跟住我個背囊呢，唔知係唔係又俾人開過囖，好彩又冇唔見嘢吖。
嗯，同埋呢意大利我初頭諗住好多嘢買啊。
點不知，冇sale喎。
搞到即係冇晒心機，搞到我哋滯留咗喺哩個羅馬五晚啊。
吖，重有，點解咁唔鍾意意大利，又係諗到啊，就係揾到嗰間哩個，即係噉嘅廉價旅館。
可能太廉價喇，五萬里拉，雙人房啊。
誒，即係，為返港紙大概，我諗每人一百零幾蚊一晚喇。
個沖涼房呢，真係好唔掂啊。
嗰水呢，滴滴滴滴。都唔知點樣洗頭，幾乎要抹身咁滯。
嗯噉，基本上係咁多，都唔好數佢咁多嚹。
但係我唔會再去囉，我諗，意大利。
如果唔，誒，即係如果唔係話即係一定要路過噉嘅話，我諗我都唔會希望再返去囖。
但係其實，即係點講啊？
如果小心啲嘅話，其實，意大利都，即係OK喇。
即係都唔會，即係你唔會發現有啲乜嘢大劫案啊嗰啲噉嘅嘢囖。
即係同，只要小心自己啲財物噉樣，隨身跟返，噉都OK喇。
誒，噉跟住講返最鍾意邊度嚹。
我諗我幾鍾意哩個法國喇，可能充實啊。
因為之前嗰啲plan得呢，就唔係，即係比較鬆動呢，
啲時間呢，有時真係好鬼，即係唔知去邊度好囖。
有時行博物館又行得好厭嗎。
噉，法國，即係點講啊？我哋，誒，即係total喺法國就有六日嘅，但係有-我哋停三笪地方。
第一個就尼斯，誒，即係Nice，嗰度我哋重有去咗，即係點，去咗摩洛哥喇。
噉真係幾靚啊，係唔係拉斯維加斯？唔係-唔係拉斯維加斯賭場，唔知，唔記得咗乜鬼賭場。
都幾靚𡃉係，同埋嗰度真係幾靚。
成個國家，即係一個小型嘅國家都好鬼靚囖。
跟住之後，我就去咗，即係搭夜車上咗哩個，我都唔記得佢點樣pronounce哩個字，唔知係唔係（），定點樣喇。
中文唔記得咗嚹。S-T-R-A-S-B-E-R-G定B-U-R-G噉。咁上下喇。
噉，嗰度就葡萄園囖去睇，但係因為之前我哋，誒，坐過兩晚夜車啊連續，所以呢，即係點啊？
一去到嗰度settledown嗰陣時呢，我哋就要即刻要沖涼洗頭呢。
所以搞到成，即係成十二點幾先去葡萄園呢。
同埋啲車啊，火車啊嗰啲就唔到時間呢，係搞到我，睇下先，三點幾去到。
先去到葡萄園，但係尾班車喺葡萄園返返出去市中心呢，就唔知係四點幾度喇。
噉於是乎，我哋得十五分鐘喺嗰個葡萄園度遊盪囖。
所謂嘅，所以都係走馬看燈。但係嗰個城市，嗰度真係好鬼靚囖，嗰個葡萄園，好彩吖，即係問返，即係點啊，
喺嗰度撞到嘅香港人都話其實，即係佢哋睇到嘅嘢同我哋睇到嘅嘢都差唔多囖。
好彩就，但係我諗，即係停留喺嗰度會係開心啲囖，幾靚，好鬼靚啊嗰度。
噉，跟住之後，我哋都，就上巴黎喇。
巴黎就停四日嘅，四日，噉，即係去巴黎啲人就話一定要去哩個梵爾賽宮喇，同埋羅浮宮喇。
噉我哋都有去，同埋迪士尼喇，同埋都，即係點。
重有其他好多嘅博物館啊，林林沈沈啊，凱旋門喇，嗰啲咁上下嘅名勝喇。
但係，即係啲人話，乜嘢羅浮宮嗰啲，或者話乜嘢，梵爾賽宮可以行成半日，或者一日嘅。
但係我同我個friend就，唔知係唔係已經對哩個博物館同埋哩個皇宮生厭，因為之前太多喇。
所以我哋羅浮宮，都係，即係入去揾哩個蒙羅麗莎囖。揾完影完都行咗五-我諗行咗三個鐘度，已經搞掂喇。
跟住梵爾賽宮都係個零鐘度喇行咗。
噉，都係幾靚𠸏。
但係可能我哋已經唔係幾識欣賞嘢，可能，同埋，之前冇嘢買呢法國多街行啊，成日走咗去買嘢，真係成-成日噉樣行街囖。
嗯，迪士尼，迪士尼我哋特登就星期六去。嗰日開到夜晚十二點𡃉，所以好抵玩囖
我哋嗰日九點幾去到，跟住十一點幾先走，睇咗，即係點啊，基本上嗰啲熱門嘅嘢都玩晒，幾正下𡃉都。
誒，重有巡遊喇。巡遊日頭嗰個就冇乜點夜晚嗰個就真係幾正啊。
啲氣氛真係好好，好掂。誒，煙花，又放煙花喇，但係影出來就唔掂囖，但係喺當場睇都幾開心𡃉。
啲人又拍晒手噉樣，即係啲氣氛呢好好囖，播下音樂噉樣。
噉，都係咁上下喇，都好充實𡃉嚹。跟住其他國家，其實度度都好好囖，我覺得。
誒，德國慕尼黑，幾好喇
又係，啲人好有文化囖，嗯，同埋真係好光鮮，可能比較有錢嘅國家。
其他嗰啲，我諗都咁上下喇。
英國就比較悶少少嘞。
因為可能留七日，唔係，八日七夜喇。已經冇乜嘢行，博物館又唔係好願行。街又行到驚嘞已經，已經發覺自己啲碌咭已經唔係好掂嚹碌到，所以都幾驚，行到。
跟住，啊，係啊，好傑出嘅一樣嘢，由我走嗰時，喺香港走，我同我個friend都成廿七點幾Kg嘅-嘅哩個行李囖。
跟住返到屋企啲人個個都覺得我哋好傑出囖。
都唔知點掅囖，四袋嘢走噉樣。
同埋返到之後發現，可能都買咗少少無謂嘅衫囖，睇返都。
咦，點解我會買？
雖然係平，但係好似又買埋啲類似嘅嘢。
同埋都，好似香港嗰啲重正啲，所以下次呢，去旅行呢，都係，千祈唔好帶太多嘢去喇首先。
因為今次帶咗太多無謂嘅餅乾去，同埋太多哩個公仔麵去嚹。
搞到我冇得點食，即係嘗試下周圍嗰啲美食啊，好鬼，好鬼衰啊，冇得食。
好慘，下次記住都係唔好點帶嘢去啊。
跟住，係囖，小心下啲
最緊要啲旅行証件喇，即係跟返身。
噉，我覺得都會好開心𡃉去嗰度，即係幾relax下，幾好，幾好，係咁上下喇。
我又想報吖嗎。（）吖嗎。係唔係讀postgrad就報到𡃉？
係啊，係啊。因為淨係forpostgrad嘅學生𡃉咋。
係呀？有幾多位啊而家？
幾多位呀？嘩上次犀利嚹，抽簽啊幾緊要啊，有四十七個人去哩個apply哩個MayWing啊。
喀。
但係呢，得五間房𡃉咋喎。
係。
噉好奇妙地呢，我排第八喎唔知點解。
係咩？
諗住呢，死死氣噉返屋企喇噉樣喇，冇行喇。點知咦好奇妙地呢，就係唔知點解…
有三個人報串。
前邊嗰幾個人有啲人唔要喎。
喀，喀。
噉突然間呢，MayWing就打電話俾我嘞。「喂，誒，我哋有宿位啊，你住唔住啊？」噉樣。噉我即刻話：「我來啊，我即刻來。」噉囖。因為呢，其實呢，佢要申請一個叫做𠻺SwireScholarship𡃉。
哦。
噉呢就本來呢，房租要二千九百蚊囖。但係呢，攞咗（個）scholarship呢…
而家唔使錢嗱？
要錢𡃉而家。係囖，你諗住屋唔使錢。減半囖，就一千四百五十蚊囖。
嘩噉。單人房啊？
噉裏邊嘅服務呢，又非常之好啊。係單人房喇。
喀。
有私人電話喇。
喀。
有人幫你倒垃圾喇。
嘩。即係住酒店噉樣。
有人-有人幫你換床鋪喇。
喀。
換哩個枕頭袋喇。
喀。
有人幫你拖地喇。
喀，喀，喀。
噉樣。噉非常之好啊我覺得。所以我而家好開心。
我來𡁵都報-報postgrad喎。可唔可以住啊？
可以𡃉。你去玻璃房問一問喇。
喀。
間唔中都會有啲post出來呢，就係𠻺即係俾postgrad嘅人去申請噉樣嘅。
喀，喀。
所以都-都幾得意𠸏。後尾抽到喎。真係嘺嘞。
幾奇妙喎又。
奇妙哩。
喂你讀咗兩年postgrad嚹喎，係唔係啊？
係啊。係啊。
有乜嘢？點啊？個感覺點樣？
嘩其實呢，讀postgrad都幾辛苦𡃉。一般人呢都以為讀書，上來就會好似好輕鬆啊，唔使點做嘢啊。
𠻺吓，𠻺吓。
做下tutor噉就OK嚹噉樣囖。但係其實呢，原來唔係𡃉喎。
喀。
原來呢，我覺得我自己喇，我唔敢講其他人喇。我覺得呢，就好似𠻺返工噉樣囖。
喀喀。
誒我自己為例喇。我有officehours𡃉喎。我要返朝九晚七喇。
喀喀。
要返五-五日半喇，噉樣囖。
喀喀。
噉呢就，噉都幾辛苦囖。有時都會開OT𡃉。不過冇補水𡃉喎。噉呢，就要𠻺做到十點幾先有得走囖。有時做到成點幾、兩點先走啊噉樣囖。
嘩咁勤力𡃉，睇唔出你啊又。
真係睇唔出呀？
（我有朋友）喺美國畢業喎。你覺得贊唔贊成佢去讀postgrad噉啊？
你唔係報咗𡃉嚹咩？
嘿，噉都要問下你意見𡃉嗎。
我贊成，我贊成。
有乜嘢因素要考慮啊？你覺得讀postgrad。
哦。讀postgrad呢，係-誒-當然喇，有好多因素要考慮喇。好多人就係因為佢唔想咁快出來做嘢，就走去讀postgrad，如果噉樣嘅決定呢，我覺得係錯𡃉囖。
嗯。
因為始終有一日佢都要面對做嘢嗎，係唔係？
嗯。
同埋呢，讀postgrad未必帶俾到佢真係一個好實際社會嘅認可囖。喀。而家香港係一個商業化嘅城市。
嗯。
太過學術性嘅人係…
（）
同哩個社會係mix唔埋嘅，噉樣囖。
喀。係呀？噉你有乜嘢打算啊你讀完之後？
我有乜嘢打算呀？
係囖。
𠻺我可能會誒唔喺香港囖。可能會，誒，過星加坡揾食噉樣囖。
喀。
啊，你吖，講下你吖。吖點解你會讀上去呢？
我呀？
喀。
我聽完你意見之後。
哦。
哦原來咁好讀postgrad。之前都傾過呢。
哦。
噉啊，屋企人又極之鼓勵我讀喇。
喀，喀，喀。
噉𠻺，前排揾嘢做又未有消息喇。噉𠻺，唔係𠸏，噉見到對，我自己讀翻譯喇，噉都對自己嗰科有興趣，噉咪諗住繼續做吓哩個研究噉樣囖。
哦。
喀。
我聽講你好似firsthon𡃉喎。
啊，係？
好叻喎。
噉都係步你後塵啫。誒，少少，誒，少少幸運喇。
哦。你屋企人好開心喎好似。
幾喇，幾喇，幾喇。有少少意外喇佢哋，喀。我平時冇咁-冇咁叻嗎。佢哋次次都話我臨尾先爆冷噉樣。
噉都好吖，有得爆冷。
係囖。噉誒，係囖。都希望自己，我覺得香港哩個社會呢就語言都好緊要𠸏。
嗯。
喀。噉𠻺希望自己中英文方面更加大進步喇讀完兩、三年之後。
嗯。
都未必話一定走學術路線𠸏，噉睇下讀完之後自己興趣啊，或者能力先。
嗯。
喀。
我想問下你，你嘅postgrad嘅project係做乜嘢話？
吓？哦。誒都係做一啲翻譯嘅譯評喇我哋叫做。
哦譯評。
即係翻譯嘅評論喇，喀。噉就會揀一啲誒文學作品喇。噉我揀咗本叫做《天路歷程》嘅書𠸏。
哦。乜嘢書來𡃉？
噉英文叫做Pilgrim'sProgress。喀。
哦。講乜嘢𡃉？講乜嘢𡃉？
講乜嘢呀？噉係十七世紀嘅作品來𠸏。噉就係關於，誒，一個，書中嘅主角叫做基督徒喇。喀。
哦。
噉佢，誒，離開自己嘅鄉下，噉呢就去哩個，誒，書-書入邊講嘅天城喇，喀。講佢整條路上邊遇到嘅嘢啊，同埋佢，係喇，面對嘅困難啊各方面喇，喀。
哦。
噉啊，係當時非常之出名嘅一本書來嘅。
嗯。
噉同埋即係好早期已經引來，誒，中國大陸𡃉嘞，由啲傳教士噉樣翻譯喇，喀。
嗯。
噉啊，有唔同嘅譯本喇。聽講係繼聖經之後呢，有最多譯本嘅一本書來。
嘩咁緊要㗎原來。
係啊。
嘩噉你好犀利囖。
我呀？我唔係好犀利𡃉，所以做研究囖。
噉你咪要睇好多譯本囖。
嗯。都應該係𡃉。先生話你做得兩年之後，噉你應該對哩本書係最熟𡃉嚹喎。
哦。
噉𠻺最近喺中大借咗本好得意嘅譯本喎。
喀。
係廣東話譯本來𡃉喎。
係呀。點𡃉，點𡃉，點𡃉？
嗰陣時應該係十九世紀後期有個傳教士譯嘅。
哦。
喀。噉𠻺已經有一百幾年歷史嚹哩本譯本，喀。
哦，百幾年歷史。
係嘞。噉，誒，同埋到二十世紀都有不同嘅譯本囖。我自己手頭上都有幾個譯本，喀。
嗯。
噉可以作一個比較研究噉樣囖，喀。都係幾有趣𠸏。
吖，你啲譯本係邊個幫你借𡃉？
啊，有本譯本好似你幫我借𡃉喎。
啊係咩，係咩？
噉𠻺，有啲𠻺先生我supervisor幫我借囖。
哦。即係喺CU嗰啲就係你supervisor幫你借𡃉嚹。
係嘞。HongKongU嗰啲呢，我而家冇圖書證吖嗎。
係囖。
噉咪要麻煩人囖。有你耀新弟。
彼此幫忙彼此幫忙啫噉樣。
係囖係囖。大家咁熟。好喇。同埋我諗以後都會繼續揾你幫忙𠸏。
好喇。不過可免則免喇，噉樣喇。大個仔嚹，靠自己喇，噉樣喇。
係喇。啊好似阿子欣都有讀postgrad𡃉喎。
係咩係咩，係咩？
喀。噉𠻺，都遲啲揾佢幫忙啊。
啊，都好喎，呵？揾阿子欣都好喎。
好吖。請食飯都唔錯𠸏。喀。噉𠻺，聽講你趕𡁵paper喎哩排。
係啊係啊。趕到呢…
有乜嘢成績噉啊？
人哋覺得我呢，好似幾日未沖涼啊，冇洗頭噉嘅樣囖。
喀。
因為都幾辛苦喇，一點至兩點先走啊。要發到三份嘅論文，班三份嘅論文出去囖。
喀。
噉樣就係啲國際性嘅論文噉樣囖。
好威啊。
唔威𡃉。第時你都會𡃉。喀。噉囖。所以就要啊，誒，挨更抵夜啊，要趕起去囖，噉樣囖。
嗯。
加上我supervisor佢，誒，聽日就會返來香港嘞，噉我就要聽日整返份paper俾佢改囖。聽朝先至再send出去噉樣囖。
嗯。嘩其實你都好忙𡃉喎哩兩日，係唔係啊？
都幾𡃉噉樣囖。
嘩你重抽時間同我傾計，真係難得嘞。
因為你-你好人吖嗎，所以同你傾計。
係啊。
係好樂意𠸏噉樣囖。
噉𠻺係。
噉𠻺係。你都覺得你自己好人？
彼此彼此喇。
哦噉樣。好人同好人傾偈係應該𠸏。啊噉你點啊？未開學之前你而家做𡁵啲乜嘢啊？
而家咪寫𡁵啲建議書囖，proposal嗰啲囖。
哦。自己寫嘅，自己寫嘅？
誒，自己諗下喇。噉𠻺俾先生幫我改下喇。噉啊，不過今年聽講啲政府資助比較少啊。
係啊，係啊，係啊。
係啊。噉就…
每個department都係得某個quota啊，如果冇誒記錯嘅話。
係囖。所以先生都話未必一定有錢𡃉，噉樣啊。
係呀？哎吔，冇錢噉點算啊？
冇錢呀？我都唔知點算啊。
哎吔。
噉啊，嗯，不過就先生話八月尾就會開會囖，收集晒啲名單啊，讀嘅名單，再-再睇下政府有幾多quota俾囖。
嗯。
喀。
因為我記得我嗰個年代呢，只要讀上去嘅話呢，就一定有𠻺嗰啲所謂嘅studentship啊噉樣啊。
喀，喀。
吖錦威，聽聞呢好似話，新聞話呢，誒有個考官呢，誒佢作弊喎，幫佢嘅仔定女話？
個仔。
個仔。哦作弊。有冇聽過哩件事啊？
有，有。聽新聞喇，喀。上個禮拜會考放榜吖嗎。
係啊，係啊，係啊。
噉𠻺有好多狀元出咗來喇。噉其中一個九A狀元呢，噉原來係一個，誒，考官，唔知係，唔知高級喇，幾高級嘅考官。
（）一級考官來𡃉。
好似係啊。
好叻𡃉喎，會唔會啊？
喀。噉𠻺，泄-即係透露咗啲考試題目喇，同埋一啲答案俾個仔聽喇。
喀。
我聽講嘅消息就係，嗱，噉考試局裏邊有啲即係唔同類型嘅考官喇。
係啊係啊。
噉𠻺只有得幾個人呢，有嗰個密碼可以攞到啲…
夾萬。
係嘞。可以開到，譬如係啲試題喇，或者一啲（）答案𡃉啫。
係。
可能哩個其中一個。噉呢就，噉聽講嗰個仔呢，就係成績就係一般𡃉啫。
係。
噉佢就考試之前呢，就比較緊張嘞。
嗯。
噉𠻺可能未同佢溫書喇，即係個爸爸，就發覺佢唔係好掂喇。
係。
喀。噉佢就好驚喇。噉可能情急之下呢，就唔知點樣就，誒，受到哩個試探嘞，喀。即係泄-泄露咗哩啲考試題目同埋啲答案俾佢聽喇，喀。噉可能哩個考官，佢嘅技巧就唔係咁高𡃉。我唔知點解呢。就佢呢，可能俾晒啲答案佢背喇。
係。
噉可能結果呢，就發現佢，因為考-考試題目可能有啲錯嗎。
嗯。
佢連錯嗰啲呢都照寫埋落去囖。明唔明啊？
哦。
噉所以就可以check到出來囖。
即係啲modelanswer係錯嘅。
可能喇，喀。即係又同埋啲試題有啲問題，噉咪俾人發現囖。
嗯。
因為有可能你全部答啱晒，噉𠻺噉咪好醒囖，你答啱晒。但係你即係，佢錯，你又錯，佢啱，你又啱噉樣。即係嗰個人改題目呢，噉𠻺咪俾人發現咗囖。
哦。後尾點樣處置啊哩件事？
噉好似呢，就噚日，唔知係唔係噚日嘅新聞呢，就講誒，嗰個考官就承認控罪喇，就要判哩個社會服務令嘅。
哦。
喀。噉𠻺，我唔知佢嘅職位可能都會被取消喇。
應該要喇。
喀。係嚹。
唔公平。
影響哩個社會嘅…
應該揾啲忠直啲人替上喇。
係囖。有冇興趣啫？噉誒佢個仔嘅考試成績噉自然就…
就取消。
取消喇。
早知結果，何必當初呢。
係囖。不過我覺得呢，喺香港而家哩個社會呢，就太着重考試𠸏。
係啊，係啊。
考試制度。特別公開考試喇。
嗯。
社會風氣唔多唔少都有影響哩個嘅情況，我覺得。即係作弊啊，或者噉樣，喀，泄露一啲嘅考試題目噉樣。因為逢親考試結果出來嘅時候呢，就社會人士啊，傳媒呢，都會大力渲染喇。
係啊。
噉𠻺好似呢，個個都，即係狀元嗰啲就會好威喇，喀。噉樣。
係啊。
噉如果換轉來講，佢哋攞到好成績，但係社會人士冇即係咁大力渲染嘅話。
嗯，嗯。
可能佢哋-佢哋自己會開心囖，但係就唔會話即係睇得咁重嘞。
係。
喀。噉𠻺所以社會風氣都對，我諗有一定嘅影響喇。
嗯。
喀。
有啲噉樣嘅行為呢…
喀。
真係唔係咁好囖。
當然喇。如果我係個仔，就算我攞咗九A喇，發現噉樣我自己都覺得，其實好快會露出馬腳啫。我-我嘅意思就係，你嘅能力都未到嗰個地步喇。
喀。
噉你將來升到中六，或者，噉中六嘅課程又深咗好多喇。或者你將來考哩個中七嘅會考，噉你…
唔緊要。重蹈覆轍…
重蹈覆轍。上得山多𠻺終遇虎，係唔係先？
哦。
噉𠻺始終有一日都，唔係啊，就算，OK，噉𠻺俾你過晒，去到大學噉樣，唔通又有？又有之後，噉你出到社會，噉你能力始終都要即係…
受哩個考驗。
係嚹。始終都係要自己努力喇，係唔係先？噉我阿哥呢，噚日傾開哩個問題嘅時候，噉我又唔知我阿哥定爸爸有另外一個講法就話。噉應該呢就係，叫佢努力啲去讀書先，臨到最尾，先俾啲題目佢，俾啲答案佢望一望，即係話呢，即係佢本身已經有一個好好嘅基礎，你明唔明啊？
明白，明白。
即係佢就算呢，即係佢自己讀過書先。噉臨尾呢，先俾佢即係refresh下，噉樣呢就…
哦。
噉又冇咁容易泄露嗎，露出馬腳喎。哩個係我屋企人嘅意見。
你屋企人同你嘅意見真係好唔同喎。
噉𠻺係。
我哋都幾忠直，噉樣囖。
喀，喀，喀。
噉𠻺你幾得意𡃉喎你。
係囖。噉啊，可能都同我信仰有關𠸏。
哦。
噉…
我都幾欣賞你噉樣喇（吓）。
多謝。
嗯。不過如果俾着我，我都會，誒，用返忠直嘅態度去對待返嘅我覺得都。
都啱𠸏，我覺得就。
唔得咪讀過囖。
係嘞。
全部紅又唔係乜嘢罪不了嘅事，係唔係？
同埋而家我覺得你入中六都唔係咁難啫，唔使攞九A啫。
係囖。
你攞九C都入到嘞。
係喇。
喀。十四分，好似都佢啲學位都即係點講呢，十四分嘅人都fill唔晒所有嘅學位。
係啊係啊，係啊。
即係十二、三分都可能有得讀喇。
係喇係喇。冇問題（啊而家）。
只要你肯勤力啲，又唔係即係太差嘅，我諗你都會揾到個中六學位吖。
係喇。即使升唔到formsix都唔係一個問題吖。我有個同學個細佬啊。
喀。
佢放榜嘅時候，噉我同學呢打電話呢返來我實驗室喎。
喀。
就報佢哩個消息嘞。
喀，喀。
佢話乜嘢呢？我細佬攞到一分啊噉樣。
嘩喀。
原來Maths啱啱好攞到個E啊，噉樣囖。
喀。
其他都兜咁滯啊，噉樣囖。
喀，喀。
佢細佬依然都係好開心吖。放榜完之後即刻去哩個漫畫城嗰度就買幾本漫畫睇噉樣。佢姐姐都陪住佢一齊去玩噉樣。
喀。
噉都幾好。
喀。
其實讀唔成書都唔係一個太大問題吖。
喀。
噉哩個社會唔係下下都要讀成書先得嗎。
嗯。
噉可以做車房𡃉啫，或者做其他工作都冇問題吖，係唔係？
嗯。
噉樣喇。所以我覺得誒一般嘅人呢我覺得就睇成績睇得太過緊要囖。
喀，喀。
噉所以我覺得就係誒哩方面我覺得真係唔係咁正常嘅風氣噉樣囖。
係囖。搞到而家又乜嘢啲補習風氣喇，你又知喇。
係喇。乜嘢補習天王嗰啲，唉，真係。
打開本啲普通嘅雜誌成十幾版都係嗰啲補習嗰啲廣告啊。
係喇。重要擺埋啲唔知乜嘢甫士噉樣。哎，搞到啲補習都變做唔知似乜噉樣真係。
係喇。即係而家搞到社會嘅教育風氣呢，好-好唔正常我覺得。即係正常嘅學校-學校教育呢，好似已經去到次等噉樣喇。
係囖。好似而家變咗讀書就係為咗考試噉。考得叻噉就OK嘞。
係喇。
失咗個原意（）。唔係嗎。本來讀書愛來增進知識嗎，係唔係？
係囖。我哋嗰陣時都係噉𡃉，好似。
係囖，係囖。
但係嗰陣時個年代都，係囖。
成績好梗係緊要喇。噉但係要透過你學習裏面係學到嘢，先係最重要吖嗎，係唔係？
嗯。
建立到一啲你個人嘅品格，係唔係？
係喇。
人生嘅取向。哩啲先至係最緊要吖嗎，係唔係先？
教育係應該係一個全人嘅訓練。
係喇係喇。
即係唔係淨係考試。
幾條A噉有乜嘢用先嘞，係唔係？
喀。
都學唔到。
喀，喀。
你同我意見都差唔多喎。
係喇。
我同你幾啱傾喎。
幾好傾喎又。
係囖係囖。
噉希望來𡁵會有啲改變喇，哩個社會風氣。
喀。希望喇，希望啲乜嘢補習天王嗰啲，唉。
一係你噉喇，你畢業之後你出來搞返個補習社喇。
叫乜嘢啊？忠直補習社呀？
係啊。我哋要全人訓練嘅哩個補習社。
唔志在攞A。
喀。
哦原來噉樣。
係囖。你咁高學歷。係喇，噉啊，出來（）啊。
我前嗰排啊，睇咗份雜誌裏面啊，有一個人啊真係嚇死我啊。我讀Chem嗎。
喀。
化學噉樣。
喀。
噉嗰個人呢，就係教Chem𡃉喎，即係教化學𡃉喇。
喀。
噉呢，佢係HongKongU嘅firsthon畢業𡃉喎。
喀。
又HongKongU嘅PhD畢業𡃉喎。
喀。
即係簡稱，即係簡單來講即係我師兄喇。
喀喀。
喀。噉但係佢應該好大𡃉嚹已經，成三十幾、四十歲𡃉嚹。
喀。
佢呢，唔知係自稱吖定人哋封佢囖，叫做乜嘢呢，GodFatherofChemistry喎。
GodFather，嘩。
Chemistry喎。嘩真係聽到。我聽完之後，眼都突咗出來。嘩你真係幾自大𡃉喎，噉樣囖。
其實你識唔識佢呢？
誒，我啲supervisor識佢囖。
喀，喀。
噉但係我唔識佢囖。
喀喀。
佢都唔會更加-，佢更加唔會識我喇，係唔係？我啲無名小卒噉樣。噉但係我覺得如果係我，我極其量都係我封自己做BrotherofChemistry。噉即係我覺得有點兒即係那個噉樣喇，喀。噉應該我覺得要收斂下噉樣囖。
應該喇。
搞到啲補習就係要崇拜偶像噉樣。
直情喇。啲人呢，去補習呢，要睇吓佢靚唔靚仔𡃉。
係喇，係喇。唉。有一個啊，真係我見到，好似做show噉樣。
係喇。直情。
嘩真係差支咪俾佢唱歌啊其實我覺得真係。
搞成噉真係。
應該有啲你咁清貧嘅學生。
係啊。應該嚹。應該𡃉。
係喇。
遲啲大家合作下喇。
係喇係喇。
搞返個BrotherofChemistry噉樣。
BrotherofTranslat都好吖。
Translation啊。都好吖。可以考慮下喇。遲啲睇下大家揾唔揾到嘢做囖。
好。不過記住我哋一齊開檔吖。
好。噉樣。
吖時間都唔早嚹。
時間都差唔多喇，係唔係啊？
食飯嚹，好唔好啊？
好好，好。
啊，想問下你呢，你信唔信曾經有過飛碟來過地球呢？
誒，其實我好細個已經睇好多飛碟嗰啲書𡃉嚹。嗰陣時我八、九歲嘅時候呢，唔知點解蒲去-成日去書局蒲。買埋好多嗰啲飛碟嗰啲不明飛行物啊、百慕達三角洲之類嗰啲書呢。噉睇埋好多。噉我其實都好覺得咁大個宇宙呢，冇理由咁啱淨係得地球有人𡃉啫。即係加上我又唔係教徒，噉我覺得梗有一、兩粒係有人嘅。噉亦都梗有一、兩粒係可能啲科技先進，可以來到地球噉。係唔係用飛碟嘅形式我唔敢肯定囖。但係我自細我都信。噉即係希望見到飛碟係我一個好大嘅願望。但係而家未實現。
喂，但係點解你要特登提出來，因為我哋唔係教徒哩樣嘢呢？所以先至相信。
唔知呢。會唔會係即係如果有人基督教嗰啲呢，你好似會覺得即係地球就好似宇宙嘅中心噉，上帝就創造咗人類。個聖經好似冇提過上帝創造宇宙人。
哦。但係冇提過唔代表冇發生哩件事吖。
誒，好似教廷都對於即係有冇外星人哩樣嘢呢，不嬲都唔會，不願置評囖。但係佢哋係偏向於即係覺得係淨係造咗地球囖。
噉𠻺係。
噉如果唔係都幾亂啫。可能第二啲星球又有造啲人出來。但係如果嗰啲人又冇食禁果，噉點呢？即係係唔係有啲有罪，有啲冇罪呢？
冇所謂𠸏。我諗可能，其實可能大家都係嗰啲人來𡃉啫。不過可能哩度就係已經地獄𡃉呢。
噉𠻺係。噉我都相信。因為其實就算有星球人啊，其實都唔知點嘅樣𡃉囖。即係如果用科學家啲角度，佢哋話覺得應該只可以一個好窄嘅生命進化環境入邊先可以有生物。於是啲生物嘅形-嘅形態係唔會相差太遠嘅。但係你好似《MIB》嗰啲噉喎。又幾過癮吖，如果真係有嘅話。
噉𠻺係。我都想見下啲外星人𠸏。
嗯。嗯。不過細個好驚啊。我睇完嗰啲書呢，係瞓唔着。我成日會覺得會有啲飛碟呢來地球拐帶啲人。走上去驗啊、劏開佢來割啊、解剖啊、攞標本啊等等。
但係我懷疑你已經俾佢哋解剖過𡃉嚹喎！
我都覺得有噉嘅可能囖。
唔係啊。有時行為啊…
即係我compare我with一個普通人呢，我有少少覺得自己格格不入。噉可能佢哋已經唔覺意換咗我個腦囖！不過哩個題外話喇。
噉𠻺係。
噉嗰時又驚百慕-百慕達三角洲喇。
但係你都唔去，你驚乜差？
誒，嗰陣時係信有時空轉移𡃉。因為嗰陣時睇過，誒，講費城計劃嗰本書呢。噉話美軍已經掌握到足夠嘅能力去改變磁場。可以將人由一笪地方-佢哋叫乜嘢？傳送去另一笪地方囖。噉亦都可以令到一個人無端端噉消失。噉好似真係幾神秘一樣嘢囖。即係如果有人行行下街dut2一聲唔見咗。又唔知去咗邊度。即係所謂人間蒸發喇。其實都幾恐怖。
嗯。嗯。
誒，重有乜嘢超自然現象？同埋飛碟嗰時呢，相就好多啊。但係嗰啲相呢，我都覺得幾假𡃉喎。
哦，係啊。我覺得嗰啲真係-真係幾假啊，講真。同埋點解一定要係碟呢？講真。
係嘞！哩個就係好奇怪嘅問題嘞。
即係大家都係因為覺得係碟，所以造相嗰個人就造隻碟出來。
誒，好似係一-一九四三年有條友做空軍嘅時候，佢report，誒，揸飛機嘅時候見到一個飛碟形嘅物體。噉嗰時第一次出現飛碟哩個字，噉叫flying saucer。噉唔知點解之後見親啲嘢都係碟形。但係其實原來重有少少唔同嘅形狀𡃉。有隻好common嘅雪茄形囖。即係我成日覺得點飛得起啊？雪茄形一碌冇翼冇嘢。但係碟的確係幾靚嘅形狀𠸏。即係睇《Mars Attack》都覺得成拃噉，都好似…
噉𠻺係。但係都係幽浮喇，總之。
幽浮喇，嗰樣嘢喇。但係，誒，或多或少其實香港都有人話成日見到呢。
哦，係啊。其實我都見過𡃉嚹。
係唔係啊？見過唔出聲啊？
唔係，講下笑啫。
我講真，我真係想見下。
我都想見下。
但係講真，你見到又…
我-我想見哩啲嘢多過見鬼啊，講真。
鬼又好難講。可能其實全部嘢都係同一類嘢來𡃉咋喎。
噉又係。
係囖！可能全部真係有啲可以令你腦電波產生幻覺嘅嘢啫。
好吖。
都冇人知係乜嘢。
鬼玩人吖。
鬼玩人吖，飛碟玩人吖。其實上-去下外星諗下都未必-未必咁差𡃉喎。
噉𠻺係。
理論上如果佢哋來得地球呢，科技好過地球好多。可能上邊好正。
噉𠻺係。
係囖，至少嗰度啲電子遊戲機好玩啲吖。
噉𠻺係。人哋Sony第幾代Playstation？
玩Playstation全部virtual𡃉嚹喎喺外星入邊。跟住可能着晒盔甲喺度打來打去呢，但係又唔死得呢。
而家都有𡃉喎，而家開始。嗰陣時我喺外國見過啊。
噉𡃉，講電子遊戲啊！
見過呢-見過呢，有一個game呢，其實有塊板𡃉。你坐入去呢，跟住呢，你郁手郁腳呢，你-你即係電腦裏邊嗰隻手，即係其實駁-唔知駁落playstation定駁落超任度𡃉。噉其實可以出邊，但係就個效果好差囖。你出唔到波浪拳啊，嗰啲其他嘢囖。係嗰啲𠵇𠺫嘢囖。不過我諗都係唔好講打機。
係喇！如果唔係走得太遠𠻹。
係囖，夠囖？
係唔係開始咗𡃉嚹？
係𡃉嚹。搞到又唔知有乜嘢好講𠻹，真係。
係喇。你知我哋平時冇乜兩句𡃉喇。
咪係囖。你揾着兩個最唔熟嘅來錄音噉樣。
平時大家又唔識喎。
係喇。噉好難傾到嘢𡃉喎真係。
算喇。我哋講啲行貨啲嘅嘢喇。
吓？
我哋不如，誒，諗下禮拜三我哋去邊吖。
誒，都好𠸏其實。即係禮拜三。咦，禮拜三，你，咦，都未返工啫，呵？
我返𡁵𡃉，但係我禮拜三要返工啊。
係呀？
係啊。
點解𠸏？
e2，唔係喎。禮拜三我真係好似唔使返𡃉嗰日。
係咩？但係你…
但係禮拜四就要返嘞。
但係點解你，誒，即係間唔中都要返去學校噉搞下嘢？
Yes。
哦。
噉你教嘢都要開下會教乜嘢𠿪。
哦噉𠻺係。即係講下啲嗰啲乜嘢啊？嗰啲乜嘢啊？教育方針嗰啲呢。
係啊。冇辦法喇。
誒點樣，點樣導啲學生去-去誒即係打下麻雀啊。
導啲學生去講下粗口啊。
係喇。可能係噉樣都唔定。
Zip1Zip1聲啊，上堂唔明，Zip1Zip1聲啊。嗰啲呢。
我驚你，我驚係你-你乜嘢喎，啲學生問你兩句就Zip1Zip1聲
「Zip1，噉都唔明啊你啊，咁蠢𡃉你。」
「你阿媽點生你啊，生你唔生個腦俾你啊。」嗰啲呢。噉誒，噉𠻺慘啲真係。噉𠻺好快就會又要揾過份工嚹你。
係喇。
揾定報紙都得嚹。噉都幾慘啊真係。話時話你喺屯門，你喺屯門邊間中學教啊？唔係，邊間小學教啊？應該話。
張有全。
係啲-誒，不過我成日覮住屯門呢係啲好雜嘅地方來𡃉。噉中學就肯定唔使講喇。我驚小學都會有啲入侵𡃉可能會。
但係個校長聲稱話佢哩間係好好嘅學校。
佢聲稱啫。梗係喇，佢校長吖嗎。
程-，程度好高嘅學校囖。
程度好高，但係聽都未聽過囖。
係囖。我都唔知乜嘢來嘅。哎吔！
哎吔。都話你𡃉喇。係唔係衰𡃉呢？真係。砌牌算喇不如。哎，真係。
真係慘。
唔係。講返-，講返-講返哩個禮拜三先，禮拜三先。禮拜三去邊先話時話？
阿艾爾頓話卡啦OK吖嗎。
艾爾頓話？艾爾頓都會去嘅咩？係呀？喂你唔好噉樣喇。搞到好似講𡁵電話噉。點得啊？錄出來以為我講𡁵電話喎，你唔出聲噉。
唔係。自己喺度講嘢。
剩係我講呢。
喺度聽電話，以為同個鬼-，同隻鬼講𡁵嘢。
你講𡁵電話噉樣𡃉喎會。
但係我見到艾爾頓我驚我會忍唔住丙佢囖。
吓？你忍唔住丙佢？
係啊。
但係你頭先先聲稱話你準備咗哩個，誒，手信話送俾佢𡃉喎。你一-一時一樣喎你都。
我諗住送個炸彈俾佢啊。送個炸彈殺佢啊。
卡啦OK呀？去卡啦OK噉又係…
但係生日嗰個佢話唔想卡啦OK喎。
係咩？你唔想卡啦OK呀？
佢唔答你𡃉佢。
費事要你哋破費喇。
但係我驚唔卡啦OK重貴喎。
重破費喎我驚。卡啦OK食埋飯𡃉嚹喎嗰隻。
係喇。
Big Echo賣廣告十蚊一餐咋喎。
即係即係平平哋每人夾百-百零蚊就算𡃉喇嗎。
有冇見到豬仔食到嘔嗰次啊？
食到嘔嗰次？邊次啊？
Big Echo吖嗎。
係啊。係啊。
Neway。
食完之後食到嘔𡃉嗎，記得。跟住就走去，走去-走去廁所係噉嘔嗎。
邊個啊？豬仔嘔呀？
嘔咗兩次啊。
嘔咗兩次咁多。我哋個個一齊食都冇事。得佢一個有事啫嗎。都唔知係唔係真𠸏。真係。
阿豬仔個人都幾多災多難。
阿豬仔，阿，阿-，你都冇機會見到豬仔，豬仔而家變咗長毛飛啊突然間。
係咩？
係啊。頭髮好長啊，笠住個鼻咁滯啊。
阿豬仔係唔係重住𡁵喺祖堯啊？
係啊。但係又（）又又齊頭剪到啱啱齊喎。
邊學似Lily咁有錢成日可以搬屋𡃉吖。
咪係囖。我住咗十幾廿年都係住哩度𡃉。邊度似你嗰啲…
我夠住咗十幾廿年都係住蘇屋村咯。
但係你而家係噉即係，誒，間唔中又搬下屋噉樣喎。搬完又搬噉樣喎。
搬完又搬？
係嚹。
我想遠離你吖嗎。
哦，噉你都…
費事要你送我返屋企喇。
都幾逐步喎你都真係。你應該一次過搬去屯門吖嗎應該。嗱，第一次搬𠻺搬咗之後就-就遠咗少少咁多。跟住而家搬咗荃灣都唔係真係遠得幾多咋喎，話時話。
咦，點解有啲音樂𠸏部電視機？
係喇。有-有音樂background得唔得𡃉？
得。
哦，噉都好啲。
但係真係重未講到禮拜三去邊啊。
係喇。如果我哋唔去卡啦OK呢…
不如求其食餐飯就算喇。
求其食餐飯都…
跟住就主人家請我哋去飲啲嘢噉樣囖。
誒，都好𠸏，好唔好啊主人家？
主人zaa1。
主人zaa1我諗都應該冇乜異議𡃉嚹。
點啊，主人zaa1？
笑得咁開心真係。而且佢當日我諗會幾開心嗎。噉開心嘅時候就乜嘢都易話為啲𡃉喇。
係囖。
因乜嘢事要開心呢但係？
你生日吖嗎。
係因為-因為-因為你重有朋友或者親人喺-喺身邊陪住你一齊過-過生日吖嗎或者慶祝嗰隻。
啋！唔好講到好似嗰啲…
就死就死嗰啲呢。
就死就死嗰啲噉呢。
大吉利是啊真係。
係喇。生日流流真係講埋啲噉嘅嘢。
阿老爺，借問聲你買咗啲衰人禮物未啊？
衰人禮物？
係啊。
誒，就噉樣哩個問題幾尷尬啊。點答你好呢？啱啱又-又喺隔離噉樣呢。佢又唔出聲喎真係。但係個心裏面已經鬧𡁵呢。
「死仔吖！重唔買！肯定未買喇。」
「死仔。」噉我又未，事實又真係。
噉𠻺係。
話說𠻺噉樣嘅。（），前晚呢即係-你唔使咁緊張喎。
唔關你事𡃉喎。你聽乜嘢啊？
冇-冇乜嘢information可以攞到𡃉咋喎基本上。就話時話呢我哋嗰陣時-前晚食飯嘅時候呢，噉就有阿艾爾頓喇，Raymond喇，豬仔同埋我四個食飯噉樣。噉食食下飯呢噉阿-阿艾爾頓呢講開-即係唔知邊個講開，我講開定艾爾頓講開呢。噉佢就-，就-就諗住話，咦噉樣，另外有冇-有冇又好似你話買埋晒啲乜嘢衰人禮物嗰啲呢。噉我又，我唯有話俾佢聽我又未準備好吖，噉樣。但係都已經日子都已經接近𡁵𡃉喇嗎。噉所以就大家都好徬徨啊。
但係阿艾爾頓應該有預備𡃉喇。
艾爾頓話誒，佢就係諗住問我哋有冇預備。佢又係想夾埋一份嗰隻呢。
冇理由𡃉喎。佢實有整-，整啲衰嘢𡃉喎佢。
可能佢諗住放啲煙幕出來喇…
放煙幕。即係，即係扮下唔care噉呢。
扮晒唔care噉到時就可能有…
嘩！整到整啲…
整啲好緊要嗰啲呢真係。
金-金-，金條啊。
金條？
誒，鑽戒啊。
鑽戒？鑽戒應該唔係佢送𡃉喎。我諗佢送鑽石手鏈算喇。
點樣-有乜嘢分別呢鑽戒？
鑽戒嗰啲通常都係訂婚或者結婚用嗎。
可能佢個心想呢。
心想但係都唔會做到咁出面吖，係唔係先？
我哋點解講埋啲噉嘅嘢？哎吔！
哎吔！又跌咗。
哎吔！
跌落中間噉𠻹。
係囖。不如由我-我-整好未啊？整好我想拉啊。
你拉乜嘢啊？
拉哩粒嘢囖。
拉哩粒嘢得𡃉嗱？
噉咪全部跌晒囖。
會㗎？
個情竟會好壯觀𡃉。
係呀？
係啊。
噉不妨試試喇。等陣先！有啲斷-斷尾。噉唔掂喎。
喂，做乜越來越多跌𠸏喂。
噉咪手震囖。
噉即係係唔係即係嗰日都會成六點幾七點先出來囖？
因為我-我哋都要返工喇…
係囖。
噉當時誒我諗星期三我相信我會喺鴨脷-鰂魚涌囖或者。
哦。咦你有隻新錶喎。
咦可以𡃉嚹喎。你可以掹𡃉嚹喎。
吓？
你可以掹嗰嚿嘢𡃉嚹喎。
哦，好吖。噉即係六點零鐘。噉多數我哋會去邊一區呢？ei3，點解嗰啲唔跌𠸏？
哎，早啲玩完。
我哋都係去尖沙嘴區嗰啲𡃉喇。
誒。
千祈唔好去灣仔區喎。費事就阿艾爾頓。
係囖。我成日覺得就佢唔係幾好喎。
冇理由咁多人就佢一個嗎。
咪就係囖，我成日覮住係-，就算係極其量都要，最近啊都要去到尖沙嘴啊或者旺角啊。
我都覺得係囖。你知我哋大家都係新界人來嗎。
甚至乎係荃灣啊，或者屯門，大埔嗰邊都得𡃉嚹其實。
好吖。最好喇。
噉我諗艾爾頓會幾開心。
遠離香港區喇我覺得。
係喇。總之唔好喺香港區喇。返工已經係香港區𡃉嘞真係。
你知佢哩啲二五仔來𡃉喇。
係啊。二五仔？
哩餅帶可唔可以出街𡃉？
應該得𡃉嚹。
唔好俾艾爾頓（）。
都唔知幾想𠻹啊真係。艾爾頓一陣間又乜嘢嗎會。又整啲…
乜嘢啊？
即-，即係鬼主意。可能佢呢即係喺香港島呢，香港區可能佢會有啲-，有-有啲prepare嗎會。如果九龍嘅時候，可能佢啲力量就冇咁…
哦。噉𠻺係。佢喺灣仔立，疊-，疊馬啊。
疊馬啲吖嗎。係吖。隨時可能又揾隊嗰啲樂隊出來呢奏晒音樂。嗰啲生日歌啊真係。跟住佢-佢又着埋件白色嘅tuxedo呢，喺度唱歌噉樣。
佢又-千祈唔好整個蛋糕出來要我夾錢噉樣（）。我實死都唔夾𡃉。我講明啊。
唱生日歌噉樣呢…
誒，即係威嗰陣時佢攞個蛋糕出來。誒，跟住就話「唔該每人夾返六十八蚊吖。」
仲有租-租樂隊嗰啲錢呢又要。
係喇。誒「租樂隊呢就每人三百二。」誒蛋糕-，誒「○@嗰紮花呢就每人夾返百零蚊。」噉樣呢。
係囖。噉樣我哋就即刻睬佢都傻啊真係。
係喇。你知佢份人係幾咁好𡃉喇。
係啊。佢份人幾乜嘢𡃉喇真係。但係我諗噉樣會幾壯觀𡃉囖到時。如果我哋食食下飯突然間，或者行行下街突然間會有一班人衝出來。
有班人出來劈友啊。
銀樂隊嗰啲噉呢。會幾壯觀𡃉相信。你唔好話啊。佢做得出𡃉真係。
如果你只要講一句，話你會嫁俾佢，即刻…
吓？噉又過份咗少少真係。你最多話鍾意你噉嘅噉樣嘅安排。噉已經夠嚹我諗。
好在聽唔到。
同阿南哥傾𡁵偈吖嗎，應該都得𠸏。
唔怪之你咁大逆不道講啲噉嘅嘢𠸏，如果唔係都唔會喇。
唔係喎我諗阿Maggie佢都-喂，你都幾齊𡃉喎。啱啱砌到咁-啱啱好𠸏又會。
係囖。
咦，但係我哋講咁多嗰啲嗰啲，咁-咁即係虛無飄渺啲嘢都冇講到事實上我-我哋到-到時做啲乜喎。
誒，哩啲得個講字嘅啫。
係喇。
邊會有結論𠿪？
但係即係你想點呢其實？不過問你想點又好似即係又好似難搞咗啲。
係啊。
即係應該我哋安排嗎。
即係一係其實唔卡啦OK就即係好明顯即係食完飯，就去飲下嘢噉樣嘅啫我覺得。
係喇。
都冇其他選擇𡃉喇。
噉𠻺係。即係搞生日會除非。
一係揾個地方搞個party。
搞個party噉樣。但係個party又-即係我哩度肯定唔得喇，哩度。
係咩？
即係容納唔到咁多人喇其實都。
得嘅。
唔得嘅。而且星期三我屋企人唔知返來未。我…
你阿爸阿媽去咗邊啊？
去咗旅行。
去邊度啊？
返咗大陸廣州嗰啲，即係廣東省嗰啲短線團呢。即係賣晒廣告嗰個呢。
好開心啊。我嗰陣時都係。你-剩係你阿爸阿媽兩個？
我阿爸阿媽同埋最細嗰兩個細佬妹。
哎吔，子陵去咗呀？
當然喇。
哎吔，重想同阿子陵傾下偈𠻹。
如果唔係佢-如果唔係佢會走出來嘈喧巴閉𡃉嚹已經。喺隔離，企喺隔離想-想要打骰𡃉嚹。
哎吔有啲掛住子陵啊。
係呀？唉，真係。個個都係掛住子陵𡃉。見-見-見親我都話掛住子陵𡃉。
邊有人掛住你吖？
咪就係喇。真係唔掂啊。
掛-掛住你，你𠻺驚啊。
噉𠻺係。噉𠻺佢哋其實去短線團呢去幾日𡃉咋。噉但係去幾日呢跟住就就返鄉下囖。
吓？
順道返鄉下啊。即係佢哋搭車呢，經過嗰隻呢。
你鄉下邊處啊？
我-我鄉下喺哩個海豐𡃉。知唔知邊度來呢？
唔識。
我自己都唔係好知，總之係廣東省囖。我都唔知係邊個exactly邊個位置我都唔係好知。哎好似喺汕頭汕尾附近嗰啲地方來。
係咩？
係嚹。但係我諗都相隔幾遠𡃉喎。搭車都試過搭成個幾兩個鐘先去到。
噢。
噉但係佢哋就諗住都玩夠一個禮拜先返啊。噉所以就應該就禮拜三或者禮拜四先返嘅。
如果噉冇人嘅咪來你度囖。
但係好難講喎。可能當日佢先返到來噉樣就好難安排𡃉喎真係。
噉你決定喇。你揸fit喇。
我揸fit，但係即係-即係我可能冇乜主意呢。
再唔係睇場戲囖。
睇場戲？睇場戲。嗰日星期三喎？哎吔。
星期三，算喇。
冇得特價𠻹。
為咗啲生日嘅人都冇辦法𠸏。
但係睇場戲又幾無聊𡃉喎我驚。即係大家坐晒喺度噉樣，望住個銀幕跟住睇戲。
係囖。擘大個口噉。
噉可能你先會係嘅啫。我就睇戲嘅唧。我擘大對眼就夠𡃉嚹。
噉你要-要食嘢嗎。
哦噉𠻺係。噉但係睇戲又好似即係無聊咗少少即係。雖然我哩排都有好多戲想睇，但係冇-，苦冇人同我睇囖。
點解啊？
噉…
追下女仔喇。
追乜鬼嘢女仔吖，一係又冇錢。
扮蟹咓。
冇錢追女仔係追唔到𡃉喎聽講。啲女仔鍾意錢多過-唔係。鍾意啲誒，誒，有啲誒浪漫啲或者-但係浪漫通常都係用錢來𡃉哩個，先至可以搞得掂𡃉。
傻嘅。
同埋又…
一係我介紹啲新同事俾你識吖。
新同事係唔係教書嗰啲啊？
係啊。嘩！我隔離嗰個呢阿婆喇…
你唔好搞到四十幾歲都重…
阿婆對面嗰個又係阿婆嘅阿婆喇。
都重係單身嗰啲呢。重係單身嗰啲呢，我-我好難話會應承你會出來𡃉喎。
好邪啊。我-我啲新同事呢…
我-我突然間predict到呢阿Lily嘅將來會係點。都恐怕都係咁上下𡃉嚹，我諗都係。
好搞笑啊。我隔離○@嗰個嗰個呢係阿婆來。阿婆呢成日搭嘴啊。
吓？佢賣魚㗎屋企？
阿婆對面嗰個都係阿婆。跟住呢另外嗰幾個新先生呢，個個都霎吓霎吓噉樣呢。
但係佢哋後唔後生先最緊要。
誒，都有啲後生嘅。
噉得嚹。噉-噉不妨可以介紹-介紹下來識。
我呢，嗰啲新先生之中呢，有一個唯一得一個先生係男先生喇。
係呀？
但嗰個男先生呢，都係要四十幾歲結晒婚生晒仔嗰啲呢。
哦，生晒仔你都知。
好慘啊。我已經冇晒希望𡃉嚹。
係呀。你唔使靠嗰啲係唔係啊？
所以我決定馬住而家嗰個先。
哦，原來係噉啊。我以為決定要揾過個新嘅𠻹。
揾唔到啊。我隔離，坐我隔離嗰個男先生就成個靚仔噉啊。
吓？但係佢四十幾歲個𡃉喎。
唔係。另外一邊隔離。
哦，另外一邊隔離。噉咪，噉咪好囖。
我驚佢細過我。
唔係𠻺嘛，你都唔-應該唔係年紀好大嘅啫照計。
我年紀直程細喇。點只唔係好大。
點只唔係（），直程細，噉又唔可以話細真係。話細有啲那個咗少少。
點都細過你，係唔係啊？
細過我又唔代表好細𠸏真係。何況有時哩啲嘢唔係睇-睇年紀嗎有時。
嘩，好多BB啊。
（）靜晒啊你？
喂！點解你條頸哩度噉樣𡃉？你帶咗啲乜嘢𡃉？我想問下。
專心，專心，骨折（）。
口罩啊。
口罩？呃，係喎。
點解要口罩呢其實？
嘩，全部都BB𠸏？
喺火山上邊吖嗎。
哦。我以為愛來擺啲豬嘴嗰啲𠻹啊。
嘩，早晨，早晨。
吓？
Maggie又係。又俾佢見到我哋𠻹。
哦。（）我咁啱來𡃉咋。
擺個豬嘴𠻹，真係。
佢話你近來成日招呼人。乜嘢事啊？
吓？即係，都係，嗯，兩晚，琴晚啫嗎，跟住就今日囖。
前晚先來啫。
乜哩張咁木𠸏？
死黐住張檯唔郁𡃉喎，阿西瓜。
哎吔。好得人驚。
西瓜，你隻紅中重喺度喎。冇人會叫六筒…
都叫你哋出去做運動𡃉喇。係唔係衰呢，要揾塊布遮遮掩掩嘞。
嘩，我以為你講乜嘢𠻹。
Lily你真係骨折𡃉喎你。你睇下你隻手。
你睇下你隻手。
黐線。
埃塞俄比亞啱啱返來噉樣。
係囖。北韓都係咁上下啫嗎。
咦，哩張影乜嘢啊？我想問下。
（啲相影乜嘢啊）？
美腿啊。
以為係哩樣嘢。
做乜嘢搞張噉嘅嘢啊？
係唔係啱啱跣低哩-嗰位，（）揸機嗰個？
哩部都幾多你啊，Lily。
哩部？
可以愛來證明到哩部係你𡃉。
Oh。
但哩部-，噉但係哩個係邊個𡃉呢？話時話。都好多啊，好多啊，唔係。
其實係乜嘢都有𡃉真係。
都幾平均嘅都。
閃光啲。
幾平均𠸏哩個。好多同一個人嗎，頭先嗰啲呢。
但係你見到如果嗰個女嘅，比較多單人呢，就即係…
嗰個人𡃉喇。
都係嗰個人𡃉嚹應該都係。
都係嗰個。
即係好似哩啲噉樣，吓，肥肥白白，紅紅卜卜嗰啲呢。
陳慧君你，邊個來𡃉哩個？
靚女。
嘩，靚女？塊面方嗰啲呢。
話時話你哋啲團友得唔得𡃉？話時話。
乜嘢團友得唔得啊？
哩個得唔得啊？你話。
佢講邊個啊？
個個都談論𡁵嗰個啊。
哦。
你話得唔得吖？你話得唔得吖？
你哋估下佢幾大啊？
廿到舋喇，係唔係啊？
唔啱。
啊睇相好難睇𠸏。
又錯咗嚹真係。
唔係廿到舋？
十到舋咋。
十到舋？
十到舋？
十到舋都未到喎。
你都唔好玩咁快啊。
真係十到舋都未到啊。
十到舋都未到喎。
十到舋未到。中三啫嗎。
十嘅中間咋。
吓？
升Formthree咋。
哎唷。
十五咋。
ei6，噉𠻺弊喇。
早熟。早熟。
嘩，噉𠻺弊喇。
老爺諗下佢喇。早熟啊。
啱你喇噉就。
到佢，到你-到你成熟嘅時候，佢可能已經阿婆噉嘅樣嚹。
真嘅一樣喎。
哩本肯定陳慧君𡃉喇。但係陳慧君竟然收埋張Elvis嘅單人照。
乜哩疊啊？一張我自己單人都冇𠸏，喂。
點解你哋去旅行都化妝𠸏？
何來啊？
唔好扮嘢喎。個嘴紅到噉樣重唔係化咗妝？
熱氣啊，去嗰度幾日。
熱？熱氣？
流晒血啊，嘿！
（）唔見佢腫脹喎但係。
（）。
多數都係腫晒嗎啲嘴會。
係啊。你又話食蛋糕𠸏？
你兩個個嘴型永遠都係一樣，都唔會笑𡃉。
笑乜嘢吖。
笑得開心啲先得嗎。
啲牙又唔靚。
○@。就係啲牙唔靚先笑出來俾人睇下，我啲牙唔靚咩，笑得咁開心，噉先至係開心吖嗎，傻嘅。
我啲同事問你哋係唔係兩姊妹？
吓？
問哩兩個？
係啊。
咦。
哩個已經係不容置疑嘅事實。
如果係噉…
意會，意會佢哋係兩姊妹。
如果係噉，你有冇問佢邊個係家姐啊？
我話兩母女來𡃉。
咦。噉佢為咗…
兩婆孫。
佢唯一可以得罪嘅，我諗都係陳慧君。陳慧君你肯定做阿媽喇。好明顯嘅事實。咦，Gordon嗰件衫來𠸏。
哩…
多蒙特？
哩啲噉嘅衫…
多蒙特吖嗎。
九萬幾個人有喇！
係哩件喎。
哩件？睇下。
我以為Gordon𠻹。肥咗咁多啊Gordon。
Lily你睇完𡃉嗱？
誒…
Lily你塊面原來…
睇完𡃉嚹。
同你隻手兩截色𠸏，喂。
我要快-快速地睇晒所有嘅相。睇咗嚹哩啲。
嘩，捧隻鷹噉樣，邊個影隻鷹？
咦，哩個大家-，兩-兩個個神情都比較緊張喎。唔知係唔係…
睇下。
係唔係企喺高處啊你哋？
哦。
Lily你可以去騎馬瘟。
係啊。一騎完馬之後，即刻呆晒。
幾緊張啊大家都。
照計騎馬應該…
面都青晒。
（…）
係唔係（…）
唔係，嗰啲大蚚蜴呀？
咦。係唔係，呃，（）細馬𡃉？
喂，點解唔見咗你哋抱住隻蚚蜴嗰張𠸏？
第一程…
但係蚚蜴會咬人𡃉喎。
但係，唔知啊。佢由得佢周圍行。
嗰隻係應該（）
蝙蝠？
哎吔。噏唔出個名𠻹。
Elvis？
Elvis？啊，係，阿Elvis。
你噏唔出正常𠸏？
（）點解唔戴口罩𠸏？話時話。
我都冇帶口罩。
我都冇帶。
點解淨係得佢一個戴呢？哦。你氣-氣管有問題呀？
比較錫身。
哦。
我哋已經吸咗好多琉磺入肚。死咗嚹。
嗰個唔係陳慧君來𡃉嗎？
梗係唔係。
但係點解好似同阿William咁…
哩個（）。點解好似同阿William拖住手噉樣。
咁…
係喎。係喎。係喎。
怕Ada乜嘢吖。
咦咦。
Ada姐啊哩個。
咦，噉樣都俾你影到偷情喎。
William，有人捉到你喎。
偷影到喎。偷影到喎。哩個邊個先？
我哋個領隊。
果然係拖下手一樣啊。
嘩，真係好似啊。
你話乜嘢都唔識嗰個呀？
（我都冇留意過。嘩，實在太正嚹！）
係，係啊。你睇Ada姐好唔掂。
哎吔，唔怪知咁憎佢，話佢乜都唔識喇。原來係噉。死嘍，William俾人（）到應一應。
係囖。
哎吔。聽日要返工𠻹。
（…）
ohohohoh。
綠騰女啊！Ivy啊哩個。
邊個Ivy？
邊個Ivy？
哩個囖。
哦。
我主動作主呢，將嗰個…
哦。好啊。
（…）PoisonIvy。
係啊。
哦。
PoisonIvy都幾正。
同埋嗰個阿Michael都襯得起。
好呀。
真係幾好。好正啊PoisonIvy。重好過嗰個…
蝙蝠女？
蝙蝠，唔係蝙蝠女啊。嗰個乜嘢啊，嗰個係唔係蝙蝠女啊，嗰個（）？
係啊。好高嗰個吖嗎。
好肥吖佢。唔係好掂。
佢好核突啊我覺得佢真係。
係囖。好鬼肥。
唔係好核突喎，我覺得佢幾正。
但係佢好肥喎。
好肥𡃉佢。
塊面babyfat啫，唔係好肥。
身唔肥？
個身都好肥吖。
少少喇。
隻腳…
條腳𠻺粗啲啊，對腳講真就。
點止鬼妹啊我話。
嗰啲鬼妹好少啲腳會幼𡃉喎。
係咩？
不過你唔好成日攞Lily佢哋來作準喇。佢哋都骨折𡃉喎。
隨時都骨折𡃉。
真係骨折？Lily你試下做一下掌上壓來睇下。
即刻pass。
校得咁入𠸏？
原本係校出邊𡃉。但係呢，趕唔切呢，佢-佢話如果再係噉呢，就要即係有啲…
我真係覺得哩個BB好得意。
半個吖嗎（）。
吓？
噉你咪整半個出去囖。
噉半個，不如褪晒入來喇，橫掂都係囖。
都係散熱褪返裏邊囖。
咦，（…）𠸏？好低能啊。（…）佢（…）
唔知啊。唔知邊個整𡃉，話時話。
係囖，你個嘩，你-你讀Mechan㗎你當時？
咦咦。
喂，借問聲點解哩個BB仔下邊唔影得𡃉？口生瘡。點解噉𠸏？
唔知啊。正式…
但係唔散熱，佢開啲窿來做乜嘢呢？
係囖。
正話係嗰個人整嘅。我唔知啊噉就。佢整完之後，我先至知原來哩個係。
吖，好得意啊真係。
我-我嗰陣時都唔喺度。
哩兩個BB係唔係兩兄弟來㗎？我想問下。
誒，唔係啊。哩個係表哥，哩個表弟。
哎吔，好得意啊，但係兩個都。
但係好似哩個大啲啊，呵？
哩個？
身型啊。
但佢，應該哩個大啲嗎，係唔係啊？
係啊。但係身型，哩個大啲。哩個正啲，哩個。
哎吔。兩個都好果濟啊。但係哩個噉樣影都好果濟喎。
Lily生返個囖。
我驚-我驚骨折啊就係。所以唔好啊。
骨折同生仔一齊。你阿媽…
我驚生到個仔骨折啊。
做一下掌上壓。如果你唔骨折，我請你食飯。純正嗰隻掌上壓喎。掌上壓哩個月都唔會喺哩度（）你。
點解呢？
骨折咗喇有個。我知你點解你唔做啊當日考海關，就係驚骨折。「Miss我隻手真係唔得𡃉哩。」噉喎。
阿Sir來𡃉。唔係Miss啊。
啊，正想起返上來嘅時候就啪一聲啊，聽到。
「阿Sir我真係感覺到隻手已經klak4klak4klak4。」噉𡃉。
啪一聲啊變咗。嗰個，第一個人啊真係。咦，你喺度搽𡁵乜嘢啊當時？
誒，太陽油。
係呀？
太陽油啊。
但要搽額頭喎我見到。
搽喺個嘴度，唔好曬損，唔好曬中我嘴唇，千祈唔好曬到我嘴唇。
真係幾似喎。
你錄𡁵音㗎？
係啊。
係啊。
死嚹。有冇講過啲…
頭先你已經講咗三句粗口。
粗口唔係我喎。冇理由係由我講𡃉喎，哩度最爛口嗰個Lily都…
更加冇理由係我喇。
Lily你話咗你個名俾阿老爺聽未啊。
講咗喇。佢喺度笑。原來我個英文名同佢阿哥英文名一樣。
我阿哥係K-E-R-R-Y喎。
佢阿哥又係叫Kerry。
佢叫C-A-R-R-I-E𡃉喎。
C-A-R-R-Y啊我覺得係。拎住（）嘢嗰啲呢。
點解要改個Kerry呢？邊個幫佢改？自己改㗎。
唔俾呀。
你嘅水平都好…
好高啊，係唔係啊？
不如你兩個幫下佢喇。你話我改𡃉…
不如改…
改𠻺冇得講啫。你…
不如改過名叫Esprit吖。
Esprit。我想叫Bossini。
Bossini。
乜嘢來𡃉？Bossini？
Bossini。
我頭先啊，我幫佢改個英文名叫LocalRichman啊。
黐線。
幾正啊。
搞掂嚹。吖，哎吔，死嚹，又撈亂咗喎但係又。
白天都驚-驚蕩失晒啊，肯定有錢過頭喇。
調亂晒嘅喺前頭，應該冇嘢𠸏。
一係我哋唔好曬嘍不如。
LocalRichman。
你重要俾阿Elvis睇嗎。
係啊。都係𠸏。
唔俾都得𠸏。
唔俾都得𠸏，理論上。
喺哩度就大大聲聲囖。
一去到就話，來，快啲睇，快啲睇，快啲睇。
睇過未吖？
睇晒嚹，睇晒嚹。
舉晒手噉。
（乜嘢冇乜靈感）講嘢，講乜嘢都得𡃉喎。
點解要靈感𡃉？
講嘢係要（）。
你想講乜嘢要靈感啊？咦！哩個有說明書啊。說明書喺哩度啊。
嘩！
哩啲要用嗰…
日文來𡃉，但係呢我哋唔係好識睇啊，所以呢，佢呢係附帶咗一張-附帶咗一張誒中文嘅操作程序。
死唔死啊？
哩個，錄𡁵𡃉嚹嗎？
但係唔…
佢噉佢係個電話嗰個說明書？
哦。
係啊，而家係錄𡁵𡃉嚹但係。所以youcansayanythingyoulike啊。
買個噉嘅電話，跟住返來要刨咁多說明書，你制唔制？
唔係啊，其實唔係好難𡃉咋，不過係唔識睇啊啲人。
唔係，應該唔會好難，係嘞。
嗱！佢呢每一個呢，佢哩度會彈啲日文出來嗎。噉但係呢，每一個呢佢會有埋個解法俾你聽𡃉。
哦。
所以係唔係好難𡃉咋。
對我來講，都係複雜咗少少。
有一張-有一張紙可以講晒啲指令都夠𡃉。
係啊。同埋呢…
pamphlet成本係日文。
同埋佢呢叫你referto邊頁𡃉。
你會唔會咁攞苦來辛啊？
自己寫呀？
唔係啊，買個要返來咪書嘅電話啊？
誒，我通常都唔會𠸏。
點通常都唔會啊？
喀，我會-即係…
（）咁複雜嘅嘢…
我用電話冇乜嘢誒，冇乜嘢要求𡃉。
幾好-，哩個幾得意吖。我覺得哩個幾得意啊，得唔得意啊？
得意。
一五五零啊。
哦。
一五五零。
兩個夾埋。
噉呀？我哋-我哋出兩份𡃉，係唔係啊？
我好似唔關你事。
唔使𡃉咩？
係囖，唔使關你事𡃉喎。
唔關你事來𡃉。
真係唔關你事。
唔係喎，但係一五五零呢我最初諗呢係唔係貴，但係諗下呢如果有兩個呢，又真係唔係貴喎。
係唔係啊？
有兩個…
唔知呢，但係呢有啲子母機呢，係，誒，韓國handpiece嗰度呢係可以拎走𡃉喎。
哦！即係直程可以，哦！噉樣哩個都可以搦起埋。
係嘞，噉，係嘞，嗰個母機又可以另外做speaker嗎其實可以，即係兩架機都打得電話囖。
嗯嗯。
嗰個阿姐呢講俾我聽呢，話哩個嘢，哩張嘢呢，佢話：「我哋呢俾咗五十蚊人哋錄，唔係，五十蚊人哋譯𡃉。」
噉咪算平囖。
唔知啊。我唔知佢平唔平，跟住我…
好似阿Francoise讀過。
我幾時有讀過啊？
冇讀過咩？
我阿妹讀過啫嗎。
哦！你阿妹讀過。
係呀？讀translate呀？
日文。
日文。
同佢查字典啫嗎，幾咁簡單啫，佢有本字典。
哦。
一味查字典就得𡃉喇。
唓！最初佢話試機俾我哋睇呢，我重以為呢佢係試晒所有function𠻹。
梗係唔係喇。
佢試下着唔着又叫做試機𡃉喇嗎。
係啊。
係噉。
係啊佢試…
買乜嘢機都係噉㗎？
買乜嘢機都係𡃉。
唔係喎。
譬如你買部電視機，佢試下着唔着機，得唔得有冇公仔啊（）。
我嗰次去買，誒，部傻瓜機呢，
相機呀？
係啊。
傻瓜買嗰啲影呀？
係吖。佢逐個function教晒我。我覺得佢好professional喎。
即係唔係間間會噉做，不過，不過，因為你相機可能傳統上好多人都唔識用喇，因為啲傻瓜機好難用𡃉好多都。
唔係。
即係因為佢個操作係可能有，嗯，有好多種唔同嘅方式操作嘅。
噉樣好…
乜唔係通常佢即係一個掣，噉跟住有幾個mode噉俾你撳𡃉喇。
係喇。zoom唔zoom個shutter，通常都係噉咋喎。
噉但係你嘅-一般人影相影得少吖嗎，噉所以嗰個人通常會教多啲嘢囖。
話明傻瓜機咯，如果都要教嘅咪傻瓜都唔識用嘅傻瓜機囖。
誒，噉佢，如果佢教要用傻瓜機又好快教得完嘅啫。又唔同，吓！如果我買部F九零交叉，噉樣佢都要教晒我識用嘅話，噉樣…
乜嘢叫做F九零交叉啊？
F九零X。
即係比較-比較，誒，比較高級嘅傻瓜機。
個modelnumber來嘅。
哦！
我係通常要-要兩三日先至可以識晒佢啲function嘅。
兩三日咁耐。嘩！你都要兩三日，我咪兩三年都學唔會。
唔係…
因為佢嗰部-佢嗰部說明書係好厚身嘅。
嗰啲傻瓜機係唔係可以自己加鏡頭嗰啲來𡃉？
係啊。換鏡頭。
哦
即係可以manual又可以auto，係唔係啊？
即係一較…
係啊。
哦。
係啊，係好專業嘅機來𡃉都（）。
即係非一般傻瓜機喇。
係喇。
幾乎叫做專業機𡃉嚹。不過傻瓜機通常，誒，一般傻瓜機呢噉，佢-佢又唔同嘅電-即係
你開啱topic喇。
唔同嘅傻瓜機可能用唔同嘅電呢。
噉有乜嘢…
同埋呢又-又唔同嘅function，或者個閃燈會唔會要自己撳掣先至識得閃出來呢。有啲-有啲你要撳咗掣，
係啊，有啲要遮住個鏡頭拍一下先嗎？
有啲特登要pit3咗佢噉嗰啲呢就部部機有啲唔同嘅。噉所以呢，就都要講下嘅。
所以阿哥噉介紹。
噉但係呢，又唔係好多嘢講。所以呢應該係五六分鐘喇，可以教晒。
唔係喎，但係上次我買嗰陣時呢，最初呢介紹俾我嗰位哥哥呢係唔識𡃉喎，「唔識啊，唔識啊。」噉樣。跟住係問入邊嗰位哥哥呢，跟住佢就好詳盡噉樣介紹一次俾我聽嘞。
噉介紹咗幾-幾多分鐘俾你聽啊？
噉我諗都有…
都係五、六分鐘講晒𡃉喇。
十分鐘以內喇，一定係。
噉有啲售貨員係唔識用咁多機𠸏。噉𠻺，都係好普遍𠸏。
係呃，唔出奇吖。
但係以前，我覺得唔同咗囖。以前嗰啲人通常賣親任何機呢，都會識𡃉。但係呢，而家嗰啲-誒，即係唔係淨係話相機啊，其他嗰啲都係𡃉，我試過去豐澤呢，買部錄音機呢，跟住問下佢嗰個掣係乜嘢呢，佢都話，話唔知啊。
唔出奇𡃉喎。
跟住問下佢哩個掣係乜嘢，「唔知啊。」跟住問嗰個掣係乜嘢，又唔知啊。
因為啲新嘢啲設計係太多嘢喇，即係可能…
唔係新嘢來𡃉，嗰部機好舊𡃉。
唔係-好舊都唔識？
可能舊得滯啊就係。
噉嗰個人新入行喇，如果噉就。
但係而家我覺得普遍係噉吖嗎，而家嗰啲sales。
啲-啲sales嘅質素下降，會唔會好似同醫管局嗰啲…
嗰啲醫生一樣。
嗰啲醫護人員嘅質素一樣。
係喇。瑪麗啊，威爾斯啊。
喀。
你都做過威爾斯𡃉喎，有乜嘢comment啊？
冇。誒，其實威爾斯都-如果係做professor級嗰啲，或者SMO係好醒𡃉嗰啲。
點解你做過威爾斯𠸏？
噉嗰陣有個自殺院係嗰度吖嗎，我調過去嗰度做咗三年零七個月。
三年零七…
係啊。
真係三年零七個月。爭一個月就八個月。
係啊。不過三年零七個月都係做同一個ward囖。
係呀？
做同一個病房。
但係唔係即係可以噉樣轉？
都係psycheward來嗎。
會。
以前出來大家都係政府醫院。
入來吖。繼續錄𡁵音啊。
你錄𡁵音呀？
繼續錄𡁵音，佢講𡁵嘢。
佢啊！
你講𡁵嘢呀？
佢講𡁵嘢。
唔係啊，係你講𡁵嘢。
而家係你講𡁵嘢嘞。
得嘞。
因為以前嗰個制度呢，就同一-同一份政府醫院，嗰啲人呢，就會-即係你-你唔使申請又唔使出聲𡃉嚹，佢-佢到時如果佢話要郁就郁…
你唔係-你apply𡃉咩？
唔係𡃉。我冇-我冇出過聲𡃉。
佢調你㗎喳？
不過我-我住將軍澳咁遠呢，
噉可唔可以拒絕𡃉？
可以。
可-誒，唔係喎。
唔得嘅咩？
以前嗰個年代你估好似而家噉呀，話拒絕噉呀。以前啊，拒絕都係即係佢…
過咗去先。
佢，誒，又唔係過咗去先，誒，佢可能會dam1長一兩個月，跟住都係監粗㧬啲人走𡃉。
吓？咁賣豬仔㗎？
噉不過我又好合理吖，嗱！我-我住將軍澳，個地址報住將軍澳，噉我嗰陣做開青山醫院。
嗯。
你哋兩個…
噉如果要我-我-我-我同你講-𠻺我返工好方便都-都呃你嘅啫。係唔係先？
噉你話我做開嗰度，我對嗰度啲人有感情。
係有啲感情，不過我又唔會好似佢噉呢，調一調ward呢就唔捨得。我哩個人好無情。
哦！無情啊，Francoise你聽清楚啊。
走開，你聽到未啊？聽到未啊？
對啲病咗，對啲病嘅同事又唔同𠸏。
嗱！而家叫你轉ward得唔得吖？
有人証、有物証啊嗱！
感情嘅嘢𠻺有深度分嗎。
有人証、有物証啊而家。
哦！而家叫你轉ward，你捨唔捨得先？嗱！老老實實嘞。
而家轉ward都冇乜所謂嘅！
佢恨轉ward喎。
點解啊？
轉醫院就唔好啫，轉ward冇所謂。
佢而家恨轉ward喎。
喺出邊嗰位牛先生呢，佢今日生日啊。
我知呃。
哦。
阿沈生吖嗎。
係啊係啊，阿牛啊叫做唔知係唔係（）？
牛定沈啊，喂？
係姓沈，不過叫阿牛。
哦。
唔知人人都叫佢做阿牛，可能懶喇。哎吔，死嘞，錄𡁵音。唔係我講，唔係我，我聽聞𡃉咋。我聽聞𡃉咋。
咁耐都差唔多嚹啩。
夠晒十分鐘喇。
唔好講咁多喇。
喂！噉一陣間呢，
點啊？點啊？點？
一齊食蛋糕嘍。好唔好啊？
好。
好呃。
嘩好削啊。一飲完即刻揦埋痛。
唔係啊。因為呢…
好似好簡單。我朝早嗱，朝早譬如食早餐。食完早餐。食早餐𠻺一定𠻺飲杯奶茶𡃉喇，係唔係先？飲完杯奶茶，噉煲支煙。哈哈。歎杯奶茶，睇下報紙哩樣，梗𡃉如果有時間的話。
但係但係，係吖。吓。
噉通常我都係九點，預咗九點鐘囖。有時八點半鐘食早餐，食到九點鐘睇報紙。一係九點鐘食，食到九點半。
最安全你就每一次飲奶茶都飲-，都食啲嘢落去就好啲囖。
但係你唔飲奶茶會唔會頭痛吖？
唔會頭痛。係想飲唧。
唔會頭痛？
癮啊。心癮啊。
喂噉嗰啲代糖呢係唔係好啲囖？
幾多…
嗱，你知唔知其實代糖飲得多係唔好𡃉。
幾多杯啊最近？
吓？
一個正常人來講唔可以飲（…）𡃉。
係咩？
最多飲幾多杯啊你？
一日呀？飲七杯度喇。
七杯度呀？
七杯乜嘢啊？
奶茶囖。
頭先又話四杯呀，而家又話七-
最多。
一般啊。平日來講啊，飲四至五杯吖嗎。最高紀錄飲七杯吖嗎。
但我覺得好-好犀利𡃉喎飲奶茶。飲奶茶同飲茶都唔同𡃉喎。唔知點解飲奶茶會削啲𡃉。因為佢係濃得滯呀？
係啊濃啲。不過我落奶多吖嗎。通常我都叫佢多奶吖嗎。
哦。奶多𠻺唔係咁好飲喎不過。
我淨係覺得佢好似醇啲噉樣飲落去。
係唔係一路刨馬，一路乜嘢呢？
刨馬冇刨嘍。
冇刨嘞？講唔到哩個話題啊。
之前。你啱啱今日，啱啱琴日先第一日跑馬。點刨吖？係都要過幾日先同我講喇。
係啊？我住你𡃉。
不過就係最鍾意飲奶茶囖。有癮。你又冇？你都飲喇。你唔飲會點吖？
黐線。我朝朝檸茶囖。
我唔飲會頭痛𡃉係。
你會頭痛㗎？
直頭會頭痛𡃉。
係啊。我朝朝飲檸茶。
飲檸茶我覺得重削胃，檸檬。
我飲維他嗰啲吖嗎。紙包啊。因為我飲唔到誒大棑檔嗰啲囖。我淨係揾一個嘢來代替，就係飲維他出嗰啲。
但係我覺得佢啲酸呢。唔係。我反而我如果朝早飲維他嗰啲檸檬茶嗰啲呢，我會胃痛𡃉喎如果我飲哩啲。
有現成嘅（）奶茶賣𡃉咩？
但係奶茶會冇事喎。反而飲檸檬茶我個胃有啲，你唔見我冇-冇乜飲檸檬茶𡃉咩？
嗯。
我反而會胃痛𡃉喎飲嗰啲。因為酸吖嗎。
你鹼性。係唔係鹼性多就會噉個胃？係唔係啊？
唔知啊。酸性定…
其實我覺得佢係最主要會係上咗。因為根本上係心癮。
有冇嘢食啊？
人哋話塞入去𡃉啫咩？
有骨你唔咬，咬人隻手？你𠻺抵死啊，無端端俾佢咬。嘩叫你好多次唔好噉成日整壞個姿勢俾佢咬手。
講完狗肉而家講𡁵奶茶，（…）？
我講𡁵你啊，衰人啊。
唔俾呀？
噉你一日都係飲奶茶先返工㗎？
一定要𡃉。如果唔係，我會頭暈𡃉。
買返公司飲呀？
唔係。會飲完返工。
凍奶茶…
通常我都會唔遲到，準時噉返到公司嘅。
係唔係凍奶茶啊？
凍奶茶。我一定係飲凍𡃉喎。
冬天都係飲凍𡃉？
聽講鄭瑜你第日彈性上班喎。
熱天-熱天唔乜嘢嘅。熱天就都係飲凍嘅。
你咪可以慢慢歎囖。
唔係啊。冬天你都飲凍㗎？
冬天我都飲凍𡃉。
噉咪好凍囖。
我調轉喎，我調轉喎。我熱天飲熱嘅，冬天都飲熱嘅。
點解呢？你唔飲得凍𡃉喎。
你飲得奶茶，即係𠻺熱先好飲𡃉喎。
因為凍有啲冰沖咗…
唔係。其實我都覺得係熱至好飲。
唔係啊。
但係呢，你唔覺得係熱𡃉呢係-，都係要攤凍飲𡃉咯，反正都係。
唔係𡃉。你飲，嗱凍奶茶呢，嗰啲茶呢，就係隔夜茶，雪咗嘅。
係咩？
係啊。之前，之前用淨啲茶膽…
沖定雪嗎。
沖，係啊。沖完晒之後入雪櫃嗎。第二朝用嗎嗰啲茶。
喀。
噉所以就冇咁正嚹。同埋會苦啲嘅。
嗯。
喀。杰啲嗎，係唔係？
係啊。
但係我就覺得凍就易入口啲囖，唔使攤。
噉當然喇。你夏天實快脆𡃉。soek4soek2聲。
但係如果凍奶茶飲兩杯我就會嘔𡃉嚹。
係咩？
係啊。
但係會唔會飲咗有啲反胃啊你？
以前就飲咖啡。
而家就唔飲。
而家唔飲。因為咖啡你又唔係度度有嗎又。
噉𠻺係。咖啡𠻺好掯囖我覺得就。
唔係。咖啡我就淨係去飲，專係嗰啲咖啡屋飲。
咖啡屋嗰啲好正咩？
即係專係飲咖啡嘅地方囖。
係咩？正啲咩？
正啲。
但係唔係好多度地方飲奶茶正嗎？
飲奶茶我淨係發現有幾間𡃉咋。
係咩？
檀島都唔係好正啫灣仔。
檀島唔得喇。
UCC最正飲咖啡。
奶茶啊？咖啡…
唔係喎。Matino最正喎銅鑼灣嗰間大-大茶壺嗰間。
哦。我知邊間嚹。
哦。嗰次等你呢…
大丸？
俾個飛機嗰個啊嗰次。
你…
即係如果你飲，如果你飲嘅話，你去嗰間飲一飲Blue Mountain，唧，嗯。
嘩我上次呢喺…
Blue Mountain。Blue Mountain都係乜嘢𡃉啫嗎。
UCC飲過。Blue Mountain係好正𡃉。
好正。即刻煲出來倒落來嗰啲呢。
係啊。
其實佢係唔係用，都係用嗰啲Blue Mountain嗰啲茶…
唔係𡃉。
咖啡包來煲嗎。
其實呢佢…
唔係啊。佢咖啡…
每個咖啡豆都有個名𡃉。
係啊。有維也納啊…
係啊。
有啲肉桂𡃉，有啲要擺。唔記得邊隻嘞。
誒，Cappuccino好似有落𡃉。
喀。Cappuccino…
你咖啡都啱㗎？
我好好𡃉。以前可以飲好多杯𡃉我。
嗰陣時Matino嗰陣時飲啊，我見佢牌裏面有咁多隻咖啡，所以試齊晒嚹已經。去一次試一杯。
係咩？
我係試過一次胃發炎之後先唔敢再飲啫嗎。
嗯。我飲唔到。逢係咖啡味嘅嘢我都唔會飲。
我都飲唔到𡃉。鴛鴦呢。
嗯。
好好飲𡃉。
同埋唔係啊。我-我覺得咖啡嗰個人有陣時沖錯咗，落咗少少，我都會覺得唔好飲𡃉杯奶茶。變咗唔同咗味。
好難頂啊陣味真係。
茶撞咖啡唔好飲𡃉喎我覺得。鴛鴦有啲人鍾意飲。
鴛鴦，係囖。好多人鍾意飲𡃉喎。
但係有乜嘢味啫？又咖啡味，又茶味噉樣呀？怪怪哋。
茶味多啲。
咪係囖。噉有乜嘢好飲唧？咖啡一係全咖啡𡃉啫。
係囖。
噉𠻺係。已經好耐冇飲咖啡。
唔係。有一-有一段時間飲-飲黑啡𡃉。
點可以哩啲嘢𡃉呢？
走奶𡃉喎？
飛砂走奶。
好掯𡃉喎。
嘩真係勁啊。一個檸啡，一個黑啡真係…
點解…
嘩飲凍齋啡完全攞命啊。真係好醒神啊即刻。
點解你要去？你係飲奶茶噉樣提神定乜嘢呢？
唔係啊。奶茶就我覺得舒服咋喎飲落。
奶茶就係心癮。咖啡就純粹提神。
舒服啊。飲咗落去舒服啲嘅。
我-我試過考會考嗰陣時就一晚飲三杯齋啡。
我都試過。
嘩飲到呢，個心跳到呢，卜卜聲，係唔敢飲噉。
唔係啊。我係…
自從嗰次我就唔敢。
點解我，我-我飲過一次呢係檸啡飲咗連續，噉一晚裏面飲咗三杯啊好似都係。就係考會考呢，我讀錯書啊。
喀。哦。咁大鑊呀。
大鑊啊。考試第二日考喎要。
喀。
焗住開夜車啊。讀到呀。嘩，天昏地暗啊。讀到朝早七點鐘啊。去考試嗰陣時呢，嗰日呢，嘔啊直程。
噉考唔考到啊？
乜嘢啊？考到。但係好辛苦囖。
好辛苦囖。
大-大佬，讀二十四小時啊，真真正正。
你考乜嘢啊？
乜你讀書𡃉咩你考試嗰陣時？
我讀𡃉。我話俾你聽唔讀係平時唔讀啫嗎。
我都係啊。我係，誒，考試之前一晚就來讀嗰樣嘢囖。
唔係。我係平時已經係記得，但係我係考試之前呢，一定要自己係好-好care，要知道自己係識𡃉囖哩一樣嘢。所以一定要問自己，一講到哩樣嘢，我就自己記唔記得呢。噏唔噏得返出來囖。我一定要噏得出來囖。噏唔出就即刻要刨𡃉嚹。
其實真係讀到喊啊。因為你知，讀文學史咪好甘𠸏，記嗰啲死人嘢。嘩讀到呢，又係天昏地暗噉呢。死喇，乜重爭一段硬係背唔出呢噉樣。嘩真係喊咁滯啊要。
會唔會即係離開咗個話題哩樣嘢？其實考試嗰陣時呢，嗰陣時呢考Maths呢，誒，咪每人可以帶一部機𠸏。
喀。
兩部。
我帶咗三部機去啊。
唔止。冇-冇限定你帶幾多部𡃉，係唔係啊？
可以帶兩部囖我嗰陣時係。
我考嗰陣時都任我帶幾多部。但係總之唔可以出字，冇programming。
有programme。
冇出聲。
有。
可以programme，得兩個𡃉啫。
係嘞。
你哋就係喇。我…
最basic嗰啲。
嗰陣時都唔得𡃉。
佢老過我哋好多喎。我哋唔記得咗。
嗰陣時可以嘅。我就帶三部機去，有三個programme儲咗喺裏邊嘅。
係咩？
啊係啊。
你咁精靈𠸏。我成日都唔識。
哎撳到哩度。吖！有啊哩條。因為最難記啊嗰啲。有啲formula唔記得嗎有陣時。
喀。
即係太過複雜囖入咗裏邊。一用到嗰陣時就掹哩架機出來。
但你唔覺…
噉接咗ABC三個字喺裏邊。
哦，發現有三個字。
A，哦，哩個機。落返第二度睇，B噉樣囖。同埋考Oral囖。
Oral都有咩？我-我-我嗰屆冇Oral啊根本就。
啊唔係喎。我冇考，我-我-我好似冇考Oral啊。
（…）有分𡃉喎。
以前有啫嗎。而家冇𡃉喇嗎？
佢有（…）𡃉。
佢以前冇，而家有啫嗎。
你冇考Oral㗎？
我哋嗰年嗰屆，我-我-我考咗三屆會考都冇Oral。
噉你真係好老𡃉嚹喎你。
咪又係八二年囖我嗰屆就。
我唔係啊。我係唔記得咗考Oral。
係咩？
因為你，次次都隔到好耐嗎。
你八-八幾年啊你？
八六年啊好似。八六。
八六、八二、八三、八四。我考到八四年就冇考會考。
我嗰年最叻喇。八六年考會考，離晒譜𡃉。
有冇毛巾？
唔記得考Listening。唔記得。
有冇毛巾氈仔啊都係？
唔記得考Listening？
係啊。唔記得。誒，唔知醒啊考Listening。
冇啊。剩返我床嗰張冷氣被吖。
唉。
唔記得咗考Oral。
噉都得呀你？
ei3，個Oral佔好少分𡃉咋（）。
吓？
唔係𡃉。
佔好少分咋。
佔十五個percent啊個（）。
好貴𡃉都。
點解咁得意𠸏？咁細張？
哩張咪我哋上次…
你冚過嗰張。
平時冚嗰張囖。
係咩？
（…）羽囖。
好熱嗰張喎？
吖係。喂係唔係要啊？
啊頭先佢先問起啊。
重有冇啊？
我-我問佢哋攞𡃉嚹啲被。
你要唔要啊？
我要多一張，誒，羽絨。要單人嘅。
因為我都要買𡃉嚹。
要雙人嘅。
你買俾邊個啊？
俾人。𠻺俾佢要冚啊。
自己囖。我都冇。
唔係啊。你媽咪話你嗰啲好暖𡃉。
係啊。但係我買返張俾自己得唔得啊？
唔係啊。佢話，佢話，佢話你有𠸏。你哋嗰啲乜嘢唔使要乜嘢羽絨。佢話你哋嗰啲係…
我要，我要佢送埋冷氣被嗰個啊。
係乜嘢來𡃉？
唔知啊。我上次去買係有冷氣被送𡃉。你叫佢送張俾你吖。
喂，點啊你近排？返學點啊？返咗兩個鐘頭做啲乜嘢啊多數都？嗱，你真係唔好玩嘢啊。
你聽我呃，我-俾我諗下先得唔得唧？真係有冇搞錯啊？一講就要即刻講啲嘢出來。
誒，是-是但嚹。是Q爛但喇是Q爛但喇。嘿，好煩啊。喂噉，噉點啊你？你平時返學做啲乜嘢啊？
平時返學？平時返學咪上堂囖。上堂咪…
噉你嗰兩粒鐘你點捱啊？
你指邊兩粒鐘先？
嗰兩粒鐘囖。返學校啊。
返學校點止兩粒鐘啊。
你返學校唔係兩粒鐘𡃉咩？
點止啊。
你玩嘢呀？
點止啊。
係啊。點解唔係兩粒鐘啊？
嗰啲唔係叫返學校，係來回。
來…
喂，頭先有冇睇《天龍八部》啊？
有啊。
喂，噉《天龍八步》頭先講乜嘢啊？咁鬼無聊𠸏？
喂，你都識講無聊，你知道佢講乜嘢吖梗係。有冇搞錯啊？你講乜嘢啊？
你係唔係噉啊？玩嘢呀你個死仔。嘩。
噉你唔睇，你點知佢無聊唧？
噉係無聊吖嗎。你唔覺得郭小鳳好無聊𡃉咩？
係無聊啊。佢，唔係，佢嗰啲又唔係叫無聊。佢嗰啲叫戇居。
你唔覺得佢好戇居㗎？
係啊。
噉但係，但係，但係真係幾無聊下喎。
無聊同戇居不能混為一談啊，老兄。
有乜嘢分別啊？有乜嘢分別啊？有乜嘢分別啊？
好多囖。
即係-即係例如呢？
倒不如講返劇情吖。你都離題萬丈嚹開始。
咪係囖。喂，頭先我冇睇，冇乜點睇過喎。講乜嘢啊？
講乜嘢？咪講阿蕭峰咪，誒，點吖？嗯。佢呢就，誒，為咗揾哩個大頭大哥，噉𠻺…
噉𠻺成個戇居居噉仆直，噉𠻺就-就打又打餐死吖嗎，係唔係啊？
唔係，唔係。
噉結果發現咗個-結果發現咗個（）終極仇人原來係-係唔知乜鬼乜嘢啊，係唔係啊？黑衣人噉呀？喂，黑衣人邊個來𡃉唧？
黑衣人？你係指追殺，唔係，即係跟埋佢一齊去嗰個，定係最後發現嗰個先？
咪係嗰個乜嘢乜嘢乜嘢啊，成日乜嘢又，又，又斬到人哋一仆一碌嗰條友呢。嗰條木嘴啊。
咪佢老豆囖。
吓？喬峰個老豆？喬峰有老豆𡃉咩？
冇老豆，邊個生佢啊？
係咩？喬峰有老豆𡃉？我唔知喎。喂，佢唔係死咗咩？
未死啊。
跌咗落崖呀？喂跌咗落崖都未死？
唉，劇情梗係話佢唔死喇。死咗重有乜嘢戲做唧。
喂，真係其實幾難捱𡃉我覺得。點頂啊大佬？
吓？佢係唔死噉點唧。
點-點死啊大佬？由高空成轆葛噉跌落去，噉點死啊？
劇情梗係話有啲嘢晾住佢嗎。
喂唔係。講真頭先劇情講乜嘢唧？即係其實佢點-點樣唔死唧？
咪話佢跌咗落山崖，跟住俾樹枝晾住，跌唔死。跌唔死跟住咪走去潛伏喺哩個少林寺準備報仇囖。
黐線。你少林寺你點可以點踎，點踎咁多年啊？食榖種啊佢？
啊哩啲你問金庸，做乜嘢問我喇？
我點鬼laa2知唧真係。你唔覺得幾無聊𡃉咩？
無聊都冇計。你鬧金庸𡃉咩你唔通？傻𡃉。
噉𠻺係𠸏。不過成個劇情我覺得都唔夠哩個《刑事偵緝檔案》呃錢啊。嘩即係嗰條磨碌呢，嘩講嘢呢一嚿嚿啊。即係個個乜嘢噉樣思龍呢，嘩都唔知噏乜嘢。都唔知，都完全-，咬字都唔正𠻺學人做演員嚹。我覺得完全係唔掂啊我覺得。
新紮吖嗎。體諒下人哋喇好心你。
新紮𠻺新紮死咗去喇。唔好出去，唔好演刑事吖嗎。都係郭藹明好睇啲啫，唔係講笑。嘩又正喎我覺得佢。幾靚女𡃉佢真係。
佢今集冇得做喎。
梗係喇。上集殺完人吖嗎，重敢返來咩？唔係喎上集，佢唔係乜嘢咩？佢唔係去咗外-，即係佢-佢應該要坐監咩？上集佢唔使坐監𡃉。
唔記得嘍咁耐。點記得咁清楚啫。
好耐咩？上個禮拜，唔係，上…
上個禮拜？
誒，冇咁邪。噉樣即係大概都係喺上年喇，係唔係啊？上年一、二月度喇。嘩我餅帶重留喺度𠸏。
喂係唔係上年一、二月啊？係唔係再早啲啊？好似…
喂差唔多喇，係唔係啊？我都諗都唔會早得過哩段-哩段時段囖我覺得。
早係早唔過，但係係唔係啊？
我點鬼知啊真係。喂但係你覺得上次-，上集好睇啲定今集好啲？
梗係上集好睇好多喎。
例如呢？
上集makesense啲喎。係囖。
點makesense法啊？
噉係吖嗎。你今集連玩乜嘢啊？樣似啊又調包都講得通𠸏。有冇搞錯啊？
ei3，係噉𡃉喇班友。度來度去冇腦，度到冇晒汁噉樣咪亂咁來囖。
噉𠻺係。《金田一》個作者都作唔到啲乜嘢喇開始。
喂，講開金田一。佢幾時出，佢幾時出廿四期啊？
唔係出咗𡃉咩？
出咗咩？幾時出𡃉？
吖啊，對唔住。我記錯，廿三來𡃉嗰個。
廿三呀。哎不過其實你噉今集有乜嘢法蘭西絲殺人事件，幾無謂啊我覺得。完全係完全係，誒，即係趕稿之作囖我覺得係。即係大家都係喺度𠻺揾唔到嘢寫，亂咁aa5寫大○@呢。即係一一大堆噉唔知乜鬼廢-廢柴噉。
噉唔係。講真佢係-佢個佈局同以前唔同，你唔慣啫，係唔係啊？
佈局唔同？喂，但係唔係喎。上幾-幾集都幾好睇吖。但係今集我覺得幾悶啊我覺得。
悶係悶啲。但係可能係新方法呢。算喇。
算喇。天意來𠸏哩啲。冇得講啊，係唔係啊？天意啊。天意玩…
（）。
做乜嘢要唱啊？你做乜嘢要唱歌啊？嘩你傻㗎。真係。唉真係。好鬼-好鬼無聊𡃉啫我覺得你哩樣嘢真係。真係唔掂啊我覺得。即係你點可以？唉，冇嘢嘞。唔講你嚹。唉。幾點食飯啊？
冇嘢講咋話？
係啊。冇嘢講啊，點吖？拉呀？犯法呀？打呀？點吖？
噉咪算囖。乜嘢唧？
我點知你啊。喂，行完一陣間去邊啊？
繼續行返原本嗰條路囖。
即係邊條唧？
得一條𡃉咋話？
喂，條條大路通羅馬。點知邊條啊？
我諗哩度冇路通羅馬啩。
絲綢之路啊，得唔得啊家陣？
去死喇。
你去死啊。
乜嘢啊？
乜嘢啊？乜嘢啊？咁大聲乜嘢啊？乜嘢啊？
乜嘢啊？
乜嘢啊？講乜嘢啊？乜嘢啊？睇下頭乜嘢啊？
吓？乜嘢啊？
乜嘢啊？乜嘢乜鬼。嘩好大隻狗啊。乜嘢品種？哎吔，好驚啊。
嘩。
好驚啊。吓，好驚啊，好驚啊，好驚啊。
得嚹。算喇。
夠嚹。
唔好講啲關於某啲嘢啊。
好鬼死邪𡃉唧哩條路。咦咁鬼多狗啊，又多地雷喎。嘩即係一個唔留神，一踩咪中招。
噉你小心啲咪得囖。乜嘢唧？
乜嘢唧？邊有小心啲。你講多啲嘢喇你。
喂，又一隻。
喂，乜嘢啊？
狗囖。
嘩好驚啊。咦哩隻乜嘢來𡃉？哩隻好似Popeye水手狗喎。
吖，你問佢喇。
哎吔死喇。好驚啊。應該剃咗毛𡃉喎。咦噉就快冬天，噉佢點算呢？
重有一排先冬天。
不過噉又係𠸏。香港冬天最凍都係十度啫。真係凍佢唔死𠸏，瓜佢唔掉囖。我諗佢都應該漚得到下年𠸏。
安心喇。
隻狗望住我哋。隻狗望住我哋。隻狗望住你。行快啲。行快啲。行快啲。
必要時你咪乜嘢囖。個狗主人話要幫隻狗着件衫噉咪得囖。有乜所謂唧。
喂人都唔夠衫着，狗有衫着？嘩咁-咁搞嘢啊。嘩咁鬼死邪𠸏。
唔得呀？
噉又冇話唔得𠸏。又冇話唔准攞牌。嘩好驚啊。又踩嘞。嘩救你一命。
你救我乜嘢啊？
你爭啲踩地雷啊你。
我爭啲踩？你爭啲踩咋啩。
你爭啲。喂真係其實幾-幾鬼無謂啊我覺得。
但係如果我爭啲，噉𠻺你爭啲啲囖。無嘢𡃉。
而家玩數學呀？爭啲𠻺爭啲喇，又爭啲啲噉樣。爭乜鬼吖。
吹呀？
我吹你唔脹，嚼你唔入啊。物以類聚啫嗎。繼續喇。
乜嘢啊？
唉，我唔知。
你乜嘢乜嘢啊？
噉又乜嘢呀頭先？乜嘢完又乜嘢呀？咁大個人重要人孭呀？唔係啊？
你講乜嘢啊你？
哎唔係。喂前面有block喎。
你有乜嘢問題啊？
唔知啊。兩個磨碌行去見到有一個bok6lok1。
你知唔知自己講乜嘢？
唔係喎。唔知𡃉唔知啲差人喺度查乜嘢呢？啊盤人啊，盤人啊，盤人啊肯定係盤人啊。
哎盤車啊。嘩係唔係葉繼歡呢？逃獄，葉繼歡喎。吖冇理由吖，葉繼歡逃關啲人叉事呀。
閃囖你咪。
我有身份證𡃉，難得有得用，吹呀。
嘩。
唉。不過唔知啊。真係其實幾-幾惡頂啊我覺得哩樣嘢。嘩係。啊我唔知啊。喂其實我有一樣嘢想話俾你聽好耐𡃉。
乜嘢啊？乜嘢啊？
查實你知唔知我而家係偷-偷錄𡁵你𡃉唧？
噉又點唧？
嘩你冇反應㗎？嘩。
唔得呀？
好彩你唔係女仔唧。如果唔係俾人拍咗-拍咗三級片噉點啊？
哩啲嘢唔會話唔知情底下拍咗啩。
好難講。而家啲，哎吔，城市追擊隊噉樣神-神通廣大。
你嘅意思係唔係話《城市追擊》迫人拍三級片啊？
鬼laa2叉知呀真係。算喇。唉。喂，唔同你講。喂，閂機喇。唉，算嚹。唉，唔理嚹。錄又話咗俾你聽，冇意義喇。係噉先喇。
誒，你可唔可以講下你嘅嗜好啊？
我嘅嗜好呀？即係比較鍾意音響多啲囖。
喀喀。即係你係會自己鍾意買嘅？
誒，自己比較鍾意即係周圍行下睇下。就睇啱鍾意自己個牌子，又要睇下啲價錢嗰方面囖。即係有啲某公司就會比較又會貴啲，或者𠻺九龍，或者某公司又會平啲噉囖。
哦。
即係自己去行下。
噉你多數係買開邊隻牌子，同埋你會去邊啲地方買呢？
誒，牌子呀？牌子有幾隻囖。自己比較鍾意啲，誒，天龍啊，誒，Yamaha啊，誒，重有啲外國牌子囖。噉多數去九龍多啲囖，就比較多啲。
點解會特別揀哩幾種牌子？係因為你覺得佢價錢，定係話係衡量嘅質素來決定呢？
價錢就都可以話適中啲囖。同埋即係比較係好似個信心大啲囖。佢做開音響嗎本身都。
噉其實而家你屋企裏邊係有邊類型嘅哩啲音響組合呢？
誒，有Yamaha嘅surroundM喇，又有，誒，LD喇，又有，誒，Yamaha嘅CD款喇又係。就錄影機喇。
噉即係其實哩啲應該夠唔夠𡃉？
誒，都OK𡃉嚹叫做。即係如果計一般家庭來講，地方唔係大都已經好足夠𡃉嚹。
噉有個問題就係，其實會唔會當你玩哩啲嘅時候呢，你越玩得耐，越會覺得你現有嘅嘢唔夠，想去-去換啊？想去…
誒，應該會𡃉。因為同埋玩音響呢係可以話即係其實用金錢又得，唔用又得。即係如果你計來玩呢，玩一部機呢，有啲好貴又有，誒，好平又有。但係始終呢就覺得呢自己部機玩下玩下就唔夠𡃉嘞。
你所指唔夠嘅意思係…
即係嗰個叫做級數囖。
哦。噉其實由你最初玩到而家你有冇轉過啊或者係-？
有轉過𡃉都。
頻唔頻密吖？
誒，都唔頻密。即係衡量自己做嘢嗰方面嘅金錢供給唔到吖嗎。
哦。喀喀。噉你有冇打算會喺將來日子會再去轉呢？
會𡃉。
哦。有個問題想問一問就係你點樣可以知道，你得到更多嘅資料係有關哩啲音響𡃉呢？
誒，睇啲音響書囖。同埋同啲朋友交流下囖。
哦。即係你圍內都好多朋友嘅？
誒，係啊。都，即係得閒就去啲音響公司睇下囖。
即係話誒，去哩啲音響公司啊，或者睇雜誌都得到各方面嘅資料嘅？
係啊。即係越睇你就越覺得自己嗰部機係越唔夠𡃉。
哦。噉我想問下你哩啲音響係除咗愛來聽歌之外，重有冇其他用途𡃉？
誒睇下啲叫做AV喇，即係而家叫睇吓啲影碟啊。可以即係試到佢嘅重播效果囖。覺得好似即係好正噉囖。你明知係假。係即係佢嗰隻碟再播返出來嗰啲嘅音響囖。
我想問吓你而家嗰啲DVD嗰啲係唔係唔流行嚹（肯定）？
DVD就唔係唔流行𠸏。其實就係-係好好一部機來𠸏。
喀喀。
就係佢而家即係可能係啱啱出，就嗰啲碟就比較少咗。所以呢就市場呢暫時係做唔到咁好囖。即係比起一般嘅LD而家重係可以站穩啲囖。
係唔係日本嗰便來𡃉啲LD？
誒都有好多國家𡃉。
哦。
即係香港都有得賣嘅，嗰啲機？
而家一路有𡃉嚹而家。
但係就冇乜人。
就市場其實就會好大𠸏，日後就。即係暫時佢暫時佢未做，喺香港未有好多公司-即係未傾掂嗰啲或者嘅解碼啊，誒，字幕啊，區域嗰啲噉囖。即係限制咗囖開頭就。即係日後我諗都個市場都好大𠸏應該。
即係如果日後有哩個相對嘅貨品可以供給你嘅話，你都會嘗試買一部嘅？
會考慮𡃉。因為我覺得佢係高解像過啲LD囖。
你-高解像其實即係乜嘢唧？
誒，佢嗰啲叫做線啊。即係好似我哋睇電視，誒，幾多百線幾多百線噉囖。
哦。
噉而家佢DVD呢係最高呢，係五百線嗎。噉如果佢相比來講你部電視機而家好多都係六百零線啊，七百線都好-好高解像𡃉嚹都。
哦。即係畫面靚啲質素。
係嘞。即係如果你譬如而家某牌子嗰啲假金魚缸呢，係千幾線咪好高解像囖。所以你睇埋去，即係如果你鍾意玩音響呢，就追求哩啲𡃉喇。
就係鍾意嗰啲金魚缸？
即係唔係。追求誒，嗰啲叫做高解像嗰啲啊。
哦。即係嗰啲質素嘅機。
係嘞。即係靚啲。噉好似你睇電-去到睇電影來講來比較呢，都已經好似屋企就係一個小電影來囖。
我想問吓電視係唔係越大越好𡃉？睇嘢或者。
視乎你個屋企囖。如果你屋企大嘅，噉𠻺梗係大電視睇個效果會好啲囖。
嗯。
噉如果而家一般都，誒，香港呢都好流行𡃉嚹，啲即係叫做家庭影院自己。
喀即係點啊？
即係好多都鍾意即係買部噉嘅機，連電視機，配合返，誒，或者DVD啊，LD呢，噉喺屋企呢去睇呢，即係可以做到噉嘅效果囖。
喀。其實有個問題呢，而家咪好興啲VCD翻版𠸏。其實啲人話用翻版會影響部機，甚至會整到部機壞𡃉喎。係唔係真𡃉？
應該係嘞。因為佢製作呢一定冇人哋真嗰啲即係正版嘅製作咁好𡃉嚹，比較粗製濫造啲囖。即係我-我-我本身我就唔鍾意用啲翻版嘢𡃉。
嗯。
即係CD又好，乜嘢都好，我都唔鍾意𡃉。即係我驚第一即係你鍾意玩，你就會錫嗰部機。即係冇理由話係為咗少少嘅金錢，而部機壞嗰陣時損失重大。寧願唔夠嘅唔買住囖。
但係有陣時可能唔單只係錢嘅問題。而係話因為有啲VCD佢係好-同步可以同，誒，市場嘅，即係市面上嘅影院啊，同步一齊出𡃉喎。
哩啲要睇個人嚹。即係我就…
你點取捨？
鍾意就LD多啲囖。
哦。
因為VCD呢，第一音響係冇咁好囖。同埋畫面呢就好似一般嘅錄影機噉囖。噉我都唔追求錄影機嘞，重點解要睇VCD呢？
哦。但係個問題係佢啲嘢新喎。即係佢可以同步。即係嗱蝙蝠俠噉樣呢，（）
噉如果你而家譬如佢相對睇一部戲來講，佢都係遲三個月至四個月度啫。噉如果你係鍾意嗰種效果呢，你都唔爭在等埋嗰一陣𡃉喇。
喂MissLam呀，聽講呢你上個禮拜呢上上下堂喊喎。點解𠸏？
係啊。有一日呢我上上下堂噉有個學生傾偈。噉我呢就，誒，整咗個口罩噉就幫佢戴咗上個口嗰度喇。噉就諗住呢殺一警百嘅。噉就等佢唔傾偈，噉其他同學呢都可以安靜噉上堂。因為嗰個同學呢好多嘴啊，佢坐正成班嘅中間，噉呢成日周圍同左右啊，前後啊啲人呢傾暈晒𡃉嘞。傾到我已經係俾咗好多次機會佢，佢都根本冇珍惜過。噉所以呢我先至用個口罩誒，笠住佢個口。噉呢但係戴咗上去之後呢可能佢覺得好瘀喇。啲同學會笑佢喇。噉所以呢佢就好嬲囖，噉跟住呢佢就將個口罩抌咗落地下就發脾氣。噉成班同學都望住佢。噉我亦都好嬲囖，噉呢就叫咗佢出門口嗰度，就問佢究竟乜嘢事，噉樣樣嘞。噉跟住傾嘅過程之中佢係好唔忿氣囖，覺得我噉樣做唔啱囖。噉但係我解釋咗俾佢聽之後，誒，我都覺得佢唔明白囖。噉我又自己-又好激動，噉所以呢我就喊咗出來。噉嗰日我亦都冇帶同學落去小息，噉𠻺叫班長帶隊。噉但係啲同學知道-成班同學知道我喊呢，噉佢哋衝晒上來我間房度問我乜嘢事囖。
哦。噉而家嗰個學生呢有冇乖返呢？
嗰個學生其實係其中一個傾偈。只不過佢係比較傾得多。噉佢嗰日呢都寫咗封道歉信俾我。因為有其他先生話佢噉樣做-即係激嬲老師唔啱喇。噉另外哩個同學都供咗其他同學啲名出來，話上堂重有邊啲同學係傾偈啊。噉嗰啲同學全部都有寫道歉信俾我囖。噉我收道歉信嗰陣時又覺得誒，「唉-算喇。都係細路仔來啫。佢哋都可能有時控制唔到啫-原諒佢哋喇。」但係，誒，跟住幾日嘅上堂情況係有，誒，明顯嘅好轉囖。但係佢哋依然都有間歇性噉傾偈囖。噉我諗-你話呢？你覺得佢哋知唔知錯啊？
嗯-我覺得呢佢哋噉樣呢其實佢哋自己起碼有錯先喇。佢哋有乜理由會噉樣對待啲先生呢。同埋我諗佢哋已經開始呢知道呢自己有錯𡃉嚹。佢哋啲行為呢都好似呢，啊-衝動咗少少喇。當住全班面前啊抌咗個口罩啊。噉樣呢噉嘅行為佢哋都知道自己都唔啱𡃉其實。而且佢哋都知道呢激親先生呢，所以呢嗰個學生呢都而家-，而家都寫返封道歉信俾個先生。都已經-我諗佢都已經知道自己錯𡃉嚹。
我希望佢噉諗囖。但係其實我諗佢哋隔一段日子呢忘記咗哩件事之後呢又會重蹈覆轍噉樣去做囖。不過算喇。教書係噉𡃉嚹，實有啲開心、唔開心嘅嘢。噉你呢，有冇啲乜嘢開心嘅嘢？唔好成日講啲唔開心嘅嘢吖
嗯-好啊。不如我講啲開心嘅嘢喇。我呢上堂嘅時候呢嗯-如果嗰啲學生呢，嗯，如果佢啲學生嗰日呢特別安靜特別乖呢，特別聽先生講嘢呢，噉我就會嗰日呢特別開心啲𡃉嚹喎。譬如呢嗰啲學生，誒，嗰日特別曳啊，多嘢講啊，我就會特別唔開心𡃉嚹。同埋呢我近排呢有個學生退咗學啊。嗰個學生呢我話俾全班同學知嗰個學生-嗰個同學退學嘅時候呢，全班同學都唔鐘意嗰個同學𡃉原來。
點解啊？
誒，因為呢嗰個同學呢佢係呢原來呢之前係個家長呢對佢呢太過管得犀利過頭嚹。噉呢所有嘢佢都控制晒佢喎。譬如包括晒佢哋早午晚三餐都控制晒喇，譬如話朝頭早食早餐就一定要係食邊幾樣喇。到到午餐嚹，到到小息嘅時候呢，個家長就會要拎埋晒啲嘢食來到學校送俾個仔食喎。好嚹，唔單止哩樣嘢喎。噉嗰個學生呢佢上堂嘅情形哩個家長呢都會呢入來睇佢𡃉喎。甚至乎佢就會呢關注到呢學生嘅空氣流通嘅問題喎。如果個學校呢嗰日呢，誒，-譬如話冇打開窗嘅話，個家長呢就會話一定要打-打返開個窗啊，或者呢要開風扇俾佢啊。噉所以而家學校呢喺我個課室又一定要開住個冷氣機嘞。同埋呢嗰個同學呢一到小息呢係爸爸媽媽呢會入來睇佢放小息𡃉喎。噉所以呢爸爸媽媽同埋佢一齊嘅時候呢，噉嗰啲學生-其他同學呢就唔敢同哩個同學呢傾偈-同佢玩𡃉嚹喎。噉所以哩個同學就已經退咗學𡃉嚹。所以我都覺得嗯-哩個同學退學呢我都覺得有少少開心啊。
噉其他同學點睇啊？
其他同學呢，誒，其實呢都唔鐘意佢𡃉。因為呢佢唔多出聲喇，而且呢又成日投訴人哋喎。告哩個告嗰個，一係呢就話佢傾偈啊，一係呢就-話佢喺度抌垃圾啊，一係就喺度玩嘢啊。或者呢有隻烏蠅飛過呢都會話俾老師知呢個烏蠅會騷擾到佢上堂𡃉。所以呢哩個學生係好麻煩𡃉。所以佢一退學，我就會好開心𡃉嚹。
噉呢其實呢我都有啲開心嘢𠸏。唔可以話成日教書都唔開心𠸏。譬如佢-譬如我教中文噉喇。噉默書呢如果佢哋有一次好多人唔合格呢，噉當然會好嬲喇。噉鬧咗佢哋一餐，噉跟住呢就會留嗰啲唔合格嘅同學喺度同佢哋溫習啊，默書。噉默到呢收尾呢-來𡁵而家多數呢默書都會全班合格𡃉嚹。即係最多都係某一兩個同學特別差，所以唔合格𡃉唧。噉自己都會覺得有份成功感喺度囖。
嗯-我都係啊。其實呢如果啲學生呢默得-默得好呢拎一百分呢或者成績好呢測驗高分呢，我都會好開心𠸏。
啊，你有冇獎勵佢哋𡃉？我呢每個學期呢都會計返，誒，如果默書高分嗰幾個同學-特別高分幾個同學呢我會有禮物俾佢哋。同埋測驗考試攞高分呢我都獎禮物俾佢哋。噉佢哋都會好開心。所以啲同學都會為咗攞嗰啲禮物有一個目標俾自己，佢哋會努力啲讀我嗰科囖。
係啊。我都覺得哩個方法呢會好啲𡃉。我呢都係，誒，整咗一張大嘅人名表喇。如果每次嗰個同學攞一百分呢我就黏個貼紙喺佢個名側邊喎。噉如果儲夠五次貼紙嘅話我就會獎個禮物俾佢𡃉喎。中文默書喇，英文默書都係喎。噉所以呢啲同學呢-我覺得獎勵方法呢都會係特別開心啲𡃉對於同學。
嗯，其實教書苦樂參半𠸏。睇下你自己識唔識得去平衡返嗰個，誒，同學生嘅關係啊-你自己去嗰個喜怒哀樂自己識唔識得去處理，如果處理得好呢其實都係一份好神聖好偉大嘅工作來𠸏。
嗯，係啊，我都好贊同哩個-哩樣-哩樣-哩樣講嘢-哩樣講法。
開始。今日嘅話題係…
我想問你呢，乜嘢叫做H股啊？
H股係哩近兩三年一種嘅新興股票。
噉即係乜嘢啊？
H股泛指中國國家所擁有嘅資產同埋業務。
你可唔可以講得自然啲啊？
繼續。
係囖。噉即係乜嘢啊？
噉即係呢，即係好似普通嘅香港上市公司一樣囖。但係佢哋個老細係大陸中國政府囖。
哦。中國政府嘅。噉呢，我想知重有嗰啲，誒，而家香港呢，又乜嘢紅籌啊，藍籌啊，嗰啲有乜嘢分別啊？
哦，好簡單𡃉咋。藍籌呢，就係泛指一啲香港資產值非常之巨大嘅-嘅-嘅股票。例如：匯豐，長江，恆生銀行啊嗰啲銀行-銀行股啊，地產股啊，新鴻基地產啊，嗰啲噉嘅嘢囖。
哦。嗰啲呀？藍籌呀？噉紅籌即係大陸𡃉嚹，係唔係啊？
冇錯嚹。紅籌係一個新興嘅名詞。紅籌股呢，其實就係同H股差唔多。但係佢哋嘅分別呢，就係，H股呢，就係佢哋嘅註冊地呢，就喺大陸。但係佢哋偏偏又喺香港揀來上市，因為可以揾大錢吖嗎。但係紅籌股呢，就唔同嘞。雖然佢哋都係中國國家所擁有，但係佢哋就喺香港註冊。
喺香港註冊呀？噉即係間公司其實喺大陸嘅。噉呢，佢就喺香港註冊。噉，誒，跟住就喺香港炒嘅。係唔係噉啊？
唔係香港炒，香港上市。
上市噉…
噉賺埋賺埋都唔使-唔使跟大陸嗰啲，嗰啲，嗰啲-嗰啲稅收啊，利得稅噉來俾吖嗎。
哦。唔使俾嗰啲。
全部都跟香港嚟俾吖嗎。
哦。噉H股呢就跟返大陸𠸏？
係嘞。
但係香港人都炒得𠸏？
冇錯嘞。
H股。噉個H股喺大陸炒唔炒得𡃉？
H股？
佢本身喺大陸有冇上市𡃉？
佢本身喺大陸有份賣。
有份賣呀？
譬如佢啲H股通常喺香港呢，就係分開幾部份來上市集資嗎。
哦。
噉有幾多分，有三分一𠻺，喺香港集資啊。其他三分二海外啊，留返啲啲咪俾啲大陸嗰啲人買囖。
但係大陸買股票好鬼艱難嗎。
唔係好簡單𡃉咩？我見啲人炒-炒得好犀利。
好難嚹。要排隊死𦧲難𦧲先攞到份表啊。攞份表都要俾黑錢，死𦧲難𦧲先𦧲入個交易場。
哦。
買賣股票。
嘩，噉如果入得去嗰啲咪已經係好犀利囖。
入到去已經可以賺大錢𡃉嘞。
即係肯定係賺嘅。
喺大陸有股票呢，已經係發達𡃉嘞。
哦。原來噉樣。哎，弊嚹。
噉講下紅籌股喇。
好啊。
紅籌股啊，通常係一啲誒-中國大粒佬係老細囖。
係啊，係啊，係啊。有邊啲紅籌股啊香港？
有隻中信泰富喇。
嘩，中信泰富都係紅籌來㗎？我以為藍籌𠻹。
紅籌-紅籌。哩個嘅恆生，紅籌成份股啊，係啊。
噉即係乜嘢啊？
即係…
成份股呀？即係，即係誒…
而家-而家有個…
可以控制恆生指數嗰個？
係嘞。恆生指數有佢份𡃉，佢嘅人升升，升升跌跌。
哦。
噉佢女-老細梗係活力先生喇。
即係邊個啊？
佢老細係賓騰囖。
哦。
你知邊個咩？
賓騰，跑馬嗎。
係啊。噉個馬主係邊個？
活力先生吖嗎。
係啊。
嘅馬主咪就係，誒乜嘢賓啊？誒…
兩隻馬同馬主。
誒叫做誒，兩個字嘅。誒，死嘞，唔記得咗𠻹。
三個字啊。
三個字咩？
中國國家副主席個仔啊。
好巴閉呀。
即係邊個？
錢…
梗係唔係，錢君咩？錢。
誒，唔知啊。
榮智建啊，懵gwing2。
哦。
bung2gwing2。
榮智建？即係榮咩啊？
榮毅人咪佢老豆囖。榮毅人中國國家副主席吖嗎。
係喎，係喎。好叻咩？
噉跟住又講下，誒，越秀投資嘞。
越秀都聽過啊。
越秀投豬。越秀投資呢，就係幕後老細係廣東省市長，廣東省省長。
嘩，你識咁多𠸏。
越秀投資係廣東省嗎。
係咩？
係嘞。
我識。仲有一隻叫做銀建。
嘿，哩啲唔識𡃉我都。未聽過。
我公司啲人實炒。
噉而家-噉而家有隻最勁𡃉呢，非常超買嘅，佢個市盈率…
北-北控。
去到一千幾二千倍。
唔係咩？
即係完全唔合理嘅一個水平來。
係咩？
嗰隻就係，誒，光大明輝。
哦。
誒，光大實業，嗰四隻光大股呢。
哦。噉可能有人幕後操縱喇。
佢個老細就係上海…
我知，我知。上海市以前市長，而家嘅國家嘅哩個誒，誒，副主席。誒，朱鎔基。
都未升坐正，十五大先至坐正啊。
噉而家即係咩？
而家朱鎔基係乜嘢啊？做一個閒-閒位來𡃉咋，朱鎔基。
閒，係咩？
係啊。
唔係書記咩？
梗係唔係。
唔係副主席咩？我記得佢排位嗰陣時係排喺阿邊個邊個，邊個後面𡃉喎。
未升到正吖嗎。
係咩？
而家仲係唔知，仲係-仲係咩咩委員嗎，未-未坐到個最大個位。
Areyousure？
係啊。Zhurongji吖嗎。
朱鎔基啊。
噉啊講開大陸股呢，一定要講下哩個失控喇。
失控？北控咓，失控。低能。
哩個失控搞到哩個，我屋企人啊…
失控。
成個香港人都失控啊。個個都走去排隊攞表，排隊抽獎啊。
黐線。
一抽中𠻺即刻有雙倍盈利。
乜雙倍啊，三倍啊。
雙倍啊。二萬五一，落標價，中二千股就二五萬五喇。但係一開市，一-第一日即刻bung4一聲跳到四萬八吖嗎。二千股就。
哦，二-二。噉都，但係而家個股價好似四十幾蚊嘞。
而家已經五十二蚊嚹升到。
五十二。係囖。你如果而家揸住嘅話
係啊。
咪好發？
噉佢個幕後老細就係北京市，即係哩個邊個呢…
北京市市長。
唔係北京市市長。應該係大陸𡃉嘞。大陸中央啊。北京重，北京老細重唔係中南海嗰班人。
黐線𡃉。一定㗎？
唔-，噉近吖嗎。
近𠻺係𡃉嗱？
山高黃帝遠。
你知唔知啊？（），如果，你唔好話啊，如果江澤民佢-佢想發達，佢都唔會控北京喇。佢控返上海𡃉啫嗎。
集體揾錢吖嗎。
咪係囖。噉又點會北京貴（）？是但喇，總之佢就升到bung4bung2聲喇。原來啊，啲人真係好犀利𡃉。可以攞一萬蚊呢，炒一年啊，炒到幾百萬返來𡃉喎。
係啊。日日哺住喺嗰度咪得。
係啊。好誇張啊，呵？
睇多啲報紙咪得囖。
有一次我睇報紙呢，話財經，誒，係唔係叫經濟日報，係嘞。噉𠻺入邊有一個專欄呢，有作家佢就講佢自己呢，攞一萬蚊出來做本金喎。跟住呢，就哎吔去炒股票囖。炒咗一年度啊，就而家已經有成，誒，三十幾萬，佢話。
唔使炒股票呃。買馬一日一萬都可以變三十幾萬喇。
黐線。噉樣真係完全唔同喇。跑馬點同？
一模一樣啊，都係賭搏啊。
搞錯啊。你…
同樣都要做好多功課。阿叻話齋：「專業又係你班業餘。」
噉你噉講冇得講喇。我覺得炒股票好似真係好容易揾錢。
跑馬都好容易𡃉。你只要日日睇…
嘩，你-你睇住嗰隻股票呢，你知唔知你已經，佢一個價位，兩個價位，一上一落，你根本一隻股票可以喺一日之內呢，重新賺三四次都得𡃉喎。
我知呃。
佢一個起，一個跌。
買出買入，買出買入。
係囖係囖。就噉trade來trade出去就得𡃉嘞。
但係阿叻話啊：「股票只不過係一種長線嘅投資。如果你作短線嘅投資呢，係-其實係莊家話事喎。」
噉𠻺梗係喇。我夠識哩啲咯。嗰陣時…
你見佢好又炒，見佢唔好又炒。噉…
ei1…
冇辦法喇噉樣。
可以揾快錢嘅一個方法。
揾快錢，做肥貓囖。
黐線。嘩，你講乜嘢啊你啊。唔講啊。
唔講肥貓呀？噉講dan4dan3dan4dan3。
你都黐線嘅。唔好喇。你講，快啲講埋佢先喇。噉𠻺，噉重有啲乜嘢呢，哦。
夠十五分鐘未啊？
有十五，有藍籌藍籌，紅籌。噉除咗藍籌，紅籌，H股之外，重有啲乜嘢啊？
誒？
有啲乜嘢type𡃉？
香港股市有好多種𡃉。有哩個工業股喇，有哩個嘅publicutility喇，即係公共事業喇，有哩個嘅運輸喇，有哩個嘅娛樂喇。好多股𡃉，你攤開份報紙睇吖。
哦。即係噉樣呀。但係通常啲人玩啊就玩，誒，紅籌啊，藍籌啊，H股啊。
H股同紅籌係哩兩個-哩半年嘅主角。
哦，梗係喇。回歸吖嗎。
我都炒個幾嘢。有錢嘅話。
你犀利喇。你輸…
乜嘢啊，我個名𡃉。
你個名，但係唔係你嘅錢吖嗎。
係囖不過我都會晨咁早𠻺賣晒佢。
點解啊？
黐線嘅。鬥估呀同佢？幾時○啊，點知佢。
ei3，冇咁易喇。唔緊要喇。
你鍾意買冷定買熱吖？
我呀？我鍾意買冷。
你梗係喇，買十蚊。我都買九十九倍喇，學似你阿媽。
唔俾呀？
叫你去買一百蚊易九十九倍喇，江碧慧。
中咗呃。中咗呃。
邊隻啊？大瀑布呀？
總之中過一次喇。你啊，重講乜嘢啊，大瀑布。
大瀑布。係喇，都唔識買邊隻炒。
你真係不知所謂。
因為我嗰陣時𠻺唔係好識買win。
走喇。你自己唔相信佢跑出𠻺講乜嘢啊。
係啊。以為佢入Q𡃉咋。
真係吖。口口聲聲：「贏啊，大瀑布，贏啊。」自己唔走去買喎。
嘩，真係跑出喇。跑出喇。
嘩，幾開心啊。我第一次去睇馬咋嗰次。嘩，真係跑出喎，幾開心啊。跟住話俾我聽：「我冇買到啊。」
所以咪輸錢囖嗰日。
真係不知所謂。服咗你。
好嘢，夠鐘。
都叫你睇鐘𡃉喇。
dan4dan3dan4dan3。
dan1dan1dan1dan1。
time'sup。十五分鐘時限已到。拜拜。
but1but1。
發覺唔夠時間。好鬼悶。慘！快啲講嘢喇。好悶啊。
重有五分鐘。我係，咩咩咩，廉政公署助理調查主任。而家時間係下午十時四十三分。一九九七年八月二十二日。大煩人江碧慧。
你想講乜嘢啊？
去廁所。
唔好咁無聊喇。黐線。
你冇睇廉政行動？
冇啊。
啊，係喎。你要返學喎。
快啲講小芙蓉喇。我想知佢今晚究竟捉到邊個係兇手出來。
小芙蓉？咪佢阿哥囖。
我夠知係佢阿哥咯。哎吔，好睇啊。最衰係你喇。帶咗人食飯，而家乜嘢都冇得睇。
小芙蓉。
小芙蟲。
小情人。
你去死喇。
小芙蓉。好鬼淫賤，周海媚。
唔好咩？幾好啊。幾好睇啊。
睇見佢個樣𠻺憎。
哎吔，好慘啊。噉我哋可以講啲乜嘢呢？哎，講啲白黐嘢俾你聽啊。講…
白黐嘢唔好講嚹。
點解啊？
點解啊？
我想講啲笑話俾你聽咋喎。
好啊。
琴晚啊，有個傻妹啊，走來問我嘢喎。佢問我呢，電腦呢，入邊有啲乜嘢。
電腦？
佢唔係啊。佢問我…
C-O-M-P-U-T-E-R？唔係係嘛？噉都唔識？
唔係啊。佢問我呢，誒一個電腦入邊有個叫harddisk㗎？Harddisk個單位喎，係乜嘢囖。噉我𠻺解釋俾佢…
Harddisk個單位一單一位囖。
唔係。佢-佢-佢-佢-佢問呢，電腦點樣儲嘢嘅。噉我解釋俾佢聽。電腦呢，個單位係用byte嘅。佢來講呢，係幾多個byte嘅。即係佢想問啲file呢，儲嗰陣時係用乜嘢單…
bit啊。
講byte𡃉。你講bit𡃉咩？
最基本嘅單位bit吖嗎電腦。
噉你唔會講bit嗎，你講byte嗎。
噉你要話-話埋俾哩個低能妹聽。
我講咗嚹。我講完byte之後，我就話俾佢聽，一個byte就等如八個bit。佢話：「哦，bit。」噉樣。
哦。
跟住我又…
跟住bit係乜嘢啊？
跟住，冇嚹。
有冇bit嗰個bit啊？
跟住我話俾佢聽，誒，bit之上就byte喇。byte之上呢，就K，K然後就meg。
K乜嘢byte，byte之上已經冇嚹。K…
K…
K同M嗰個係個suffix來𡃉。
係囖。咪啱囖。即係我哋會講話Mbyte，Kbyte噉樣嗎。
係啊係啊，係啊。
冇錯𡃉。係囖。係囖。冇錯𡃉。噉跟住再上咪gif囖。
佢都唔識𡃉喇。佢都唔係-佢都唔係物…
但佢好認真噉問我𡃉。
佢都唔係科學人。佢都唔知K係幾多，M係幾多，G係幾多。
噉我（又問）。好似係每個加三個零𡃉，係唔係啊？
係啊。
係囖。唉，冇錯。
十嘅三次咪K囖，六次咪M囖，九次𠻺gif囖，十二次咪T囖。
哎，啊，冇錯嚹，啱啊，啱啊。但係我有同佢講。我話每一個係加多三個囖。
係啊。
係啊。我有同佢講啊哩樣。但係呢，佢啊，跟住問完哩樣呢，佢又問。
重有乜嘢低能問題啊？
佢問乜嘢係ram啊。
Ram。
我話俾佢聽係memory囖。但我又唔記得咗…
教佢英文名吖嗎。佢啲英文咁掂。
RandomAccessMemory吖嗎。我冇同人講。
讀都讀錯！RandomAccessMemory。
走喇你，扮晒嘢。
係ek1sek4si4，唔係aa6sek1si4。
唔晌𡃉？
兩個字來𡃉。
唔係aa6sek1si4。啊，係啊係啊。唔係aa6sek1si4，係ek1sek4si4啊。
冇錯。
○@，好叻咩你。跟住我咪解釋俾佢聽乜嘢係ram，乜嘢，乜嘢叫阿mac。佢又問我三十二嗰啲乜嘢啊。噉究竟係乜嘢？
噉你有冇講埋ram嘅種類俾佢聽啊？
Ram嘅種類？
由最原始嘅D-Ram去到嘅Sim-Ram，去到EDOM，去到SD-Ram。
冇喎。有乜嘢分別？我都唔識。
噉都啱𠸏。唔好講，佢都唔識。你即係…
噉你而家講俾我聽。
越講越亂。我都…
你而家講俾我…
我淨係知道最新款隻SD-Ram。
噉有乜嘢好處吖？
重比EDOM更加快𡃉ram。
係囖。咪即係快同慢。有啲乜嘢分別？
噉ram其實係一種廢嘢來𡃉啫。半導體。越做越平。
係咩？Ram好平𡃉咩？Ram唔平𡃉。三十二MB都要成千蚊𡃉。
我買電腦嗰陣就貴。我買完電腦就開始平嘞。
唓，冇用嘅。
噉重有乜嘢笑話啊？
問完哩樣又問嗰樣。跟住就問下CPU係啲乜嘢來𡃉。
佢乜都唔識㗎？
係啊。
有冇搞錯啊。叫佢去買本《基本電腦學習入門》喇。
誒，要嚹要嚹，要嚹。好傻啊，呵？有時覺得佢呢真係好鬼傻𡃉。唉。
係唔係哩個啊？dan4dan3dan4dan3。eu1eu1eu1eu1。
eu1eu1eu1eu1。夠鐘，夠鐘。拜拜。
ei3，而家開始嚹，而家開始對話啊。喂，而家近排興乜嘢機啊？
興PS同埋Saturn囖。
誒講下PS同Saturn有乜嘢分別啊。我𠻺唔識買𡃉嚹。買嗰啲遊戲機噉樣。啊你教下我買啊。
兩部都係遊戲機。不過唔同款唧。
噉PS定Saturn啲遊戲好玩啊？
梗係PS喇真係。
PS有乜嘢好處啊PS？
唔使插rampart啊嗰啲囖。
即係…
冇咁麻煩喇。
即係方便啲喇。
係吖。而家興改機吖嗎。將部機改咗玩翻版碟吖嗎。
噉呀？
正版碟好貴啊。三百幾蚊。人哋翻版碟廿蚊隻啫嗎。
噉𠻺幾抵啊翻版碟。真係幾抵啊翻版碟。一百蚊四隻。一百蚊四隻真係好抵。抵到爛啊真係。
係吖。
啲VCD𠻺好抵啊。
VCD喇，真係有賴中國，呵？
真係中國真係-真係正啊。真係出產咁多翻版遊戲碟。
簡直係翻版王國。
喂，其實而家買-買PS啲遊戲呢，喺邊度買最平啊而家？
熱門地點啊，去下旺角好景啊，信和啊，或者深水埗黃金啊，香港東方188啊，嗰啲囖。啲地方係成個商場都係賣翻版碟𡃉。
噉我聽講好景嗰度啲game好正𡃉喎，係唔係呢？事實係唔係噉呢？
係啊。嗰度十幾間度聚集埋一齊，噉𠻺星期六、日好多人啊，迫下迫下噉樣。
噉聽講，聽人講話好景係唔係話好少人幫襯啊近排？因為啲冷氣問題，係唔係？定係有乜嘢原因呢？
誒多人喇嗰度，好景嗰度好迫𡃉嗰度。因為原本唔係愛來賣翻版碟，就噉賣第二啲嘢嘅，而家改咗來買翻版碟，好迫啊，啲路好窄囖。又無冷氣，好焗噉樣。啲人又，最-好多數都唔會選擇好景啊。多數選擇啲誒大啲嘅商場噉樣來賣翻版碟。
噉好景會唔會啲碟平啲啊？佢哋嗰度咁少人，佢會吸引啲人客來啊噉樣。會啲碟啊平嘅。一百蚊十隻啊，噉樣會唔會呢？
噉啊，差唔多𡃉啫。碟價都係廿-二十蚊啊，三十零蚊度喇噉。噉啊，你買得翻版碟𠻺預咗佢壞𡃉嚹。噉𠻺換啊噉樣囖。
噉其實而家-而家話換-換嗰啲翻版碟嘅問題，會唔會話好，啲人話唔肯同你換啊。噉樣話-話-話丙人啊噉樣啊？
換又唔會唔換𠸏，改機嗰啲。最緊有錢𠻺同你改𡃉嚹佢，係唔係？
其實玩PS係點樣改機呢其實，其實點為之改機？
改機𠻺即係燒粒IC落去啊，破壞佢嘅誒哩個開-開碟嗰個程式，噉𠻺可以玩到翻版碟。
噉嗰個價錢係點啊？
價錢而家平喇。千二蚊有得交易啊，一部機。
即係改改一部…
改埋機，有埋手掣。
噉即係你意思係全套服務就一千二百蚊嘞？
係。
噉其實都幾抵喎。
幾抵。有好多人買吖而家。
噉而家任天堂嘅情況點啊？因為任天堂幾年前都係一代機王來𠻺。一九九三年嗰陣時我哋都係，噉我作為一個打機人，都係一代機王來吖，超級任天堂。噉而家你對-對任天堂點睇法呢？
任天堂呀，而家唔興玩超級任天堂，玩N64囖。但係嗰度宣傳唔夠啊所以。同埋啲game呢，係一盒盒帶好貴吖。出唔到翻版，噉又好少人去玩囖。除非係啲打工仔啊，有錢啲人玩。噉𠻺，帶吖嗎要用。所以就貴啲囖。餅帶都成三百幾蚊嘞。
即係你意思係任天堂貴𠻺貴在餅帶…
係。
就唔可以用CD-Rom嘅形式玩嚹。
噉𠻺部機𠻺好平𡃉啫。噉𠻺質素梗係高啲喇。新一代嘅機。但係爭在係嗰啲遊戲同埋嗰啲帶囖，嗰啲方式。
噉咪而家即係噉吖你而家一個禮拜買幾多隻game呢？
誒一個禮拜呀？視乎出幾多新game囖。一個禮拜出成十隻嘅話，如果係好玩嘅話，咪買囖。噉咪買成三百零蚊都有𡃉真係。
其實你嘅-，最-，你而家去開，最-最常去邊一笪地方買game，買翻版遊戲呢？
最常呀？去龍珠囖，嗰度少人，夜晚又開得夜，少人啊。好大啊嗰度。
噉𠻺係，龍珠的確係一個新地方記得我-我-我-，我讀書嗰陣時都有去龍珠買遊戲。不過我嗰陣時呢，就唔係話咁先進嘞，CD-Rom啊。淨係買任天堂嗰啲紅白機嗰啲盒帶嘞。噉吖雖然而家紅白機𠻺而家fadeout咗喇，已經-已經冇𡃉喇已經。即係係鴨寮街先有得賣𡃉喇，啲垃圾佬度。噉樣其實就，其實你覺得呢，打機哩項嗜好你點睇？有冇話好處多過壞處，定係話壞處多過好處？
打機𠻺有優點，有缺點𠸏。優點就係令到你冇咁悶喇。缺點就係你沈迷咗哩個遊戲機呢，就讀唔到書𡃉噉樣囖。同埋成日對部電視機唔出街噉樣，我覺得係好似好孤單噉囖，好單獨噉，成日都唔同朋友一齊。
係啊。如果作為一個新人呢？作為一個，即係我-我未買過遊戲機，你建議我-我買邊種遊戲機𠻺或者邊個套餐啊噉樣呢？
誒，最好呢就，最有用嘅遊戲呢，就真係買電腦喇。電腦益智有，電腦遊戲又益智，又多嘢玩。有PS嘅話，多數啲遊戲機呢，就興得幾年呢，就唔興𡃉嚹，就轉第二款噉𠻺，又興過一次，又興𡃉嘞。
啊，噉呀，噉即係建議我買PS嚹，係唔係啊？
或者電腦囖買。
或者買電腦噉樣。
係嚹。
哦，噉明白嚹噉樣。
喂你下年畢業嚹喎。你諗住做乜嘢啊？
我諗住揾返誒類似我家姐而家做𡁵嗰份工。marketing嗰啲噉嘅嘢囖。佢嗰份工就有得成日返大陸嘅。噉我自己又鍾意成日周圍去嗎。鍾意去旅行。如果揾-第時揾到哩啲工呢，可以周圍去嘅呢，噉𠻺最好嘞。我實唔做教書嘅。我𠻺最憎啲小朋友嘅。
不過你-我覺得你思想唔成熟喎。同埋個人又唔夠smart。
噉點啊？噉揾啲-邊啲工啱啊，你意思係？
如果你做譬如marketing嗰啲呢，我諗都你可能…
可能乜嘢啊？
唔夠。唔可以勝任囖，我覺得。
唔可以？即係做唔來，你覺得。
係啊。不能勝任，覺得你。係喇，唔夠成熟啊你個人。
噉邊啲工你覺得啱？
有時傾生意。你點同人講啫？冇嘢講𡃉喎。
同人傾生意？
有時你會桀桀卡卡。跟住你又-又對-社會觸覺又冇喎。譬如出邊發生乜嘢事你完全唔知𡃉喎。
噉你覺得我適合做啲乜嘢工呢？
適合-適合唔做嘢囖，我覺得你。
適合唔做嘢嫁咗去。
係啊，適合唔做嘢喇，或者。
即係做家庭主婦喇，係唔係啊？
家庭主婦唔得。你又唔識煮餸，又唔識打掃，自己都要人整理自己。
我識得瞓覺。我識得瞓覺。
你一係…
嫁個有錢佬。
都有機𠸏你。你自己諗喇。自己努力喇。祝你成功。誒你似可以做到乜嘢啊？
你覺得邊啲工啱我啊，即係？
我覺得都冇乜邊啲工啱你嚹。我都唔知出邊有啲乜嘢工。但係我覺得如果做嗰啲，起碼-係喇起碼觸覺敏感啲吖嗎。
即係你覺得如果要…
或者都要醒啲喇。你成日都唔知人諗乜嘢。
使知人諗乜嘢嘅咩？
梗係要。
做生意啫嗎。
梗係要喇。
我唔係話做生意-，即係…
你開會啊嗰啲嘢同人-，你開會嘅時候，噉人哋傾啊，人哋有時有啲嘢唔會-唔係喺個口講到出面嗎有啲嘢。譬如佢可能噉樣講，噉你就要知道佢內裏含意係講乜嘢𡃉喇。如果下下要人點呢，就唔掂𡃉嚹。
喂，噉梗係做做下學-一邊做一邊學𡃉喇。
我知。
噉個個出到來都係噉𡃉喇。
梗係唔係喇。你係比較…
弱啲？
唔係，唔係弱。
唔成熟。
唔成熟啊真係。同埋諗嘢諗嘢唔得。成日都自己pre-pre-judge咗嗰啲嘢呢。跟住又唔理嗰啲…
後果。
後果有啲唔理喇。不過女人通常都係會唔理後果𡃉嚹。
我係女仔。
係，女仔。女仔通常都係唔會理後果𡃉嚹。噉呢另外呢就…死嚹死嚹，想講乜嘢呢？
重有呢，你諗嘢又冇乜系統，分析力又低。都好難做到marketing喎。
噉到時先算喇。重有半年之後嘅事。不過如果入到行就…
作文呢？得唔得𡃉你？
我唔鍾意作文。我最憎作文。唔好講揾嘢做喇。
寫專欄得唔得啊？
唔得啊。
嘩！嗰啲好好啊。正啊。記者呢好唔好啊？
唔鍾意做記者啊。
嘩記者。佢如果請我，我都做啊。
有啲乜嘢工啊重有？算喇。我又唔想做先生，又唔想做記者。
哎吔好喇。噉考試-考完試先算喇。
考完試先算喇。遲啲先算喇。而家都大把人揾嘢做喇都係，大把人失業喇。
噉又係。
喂不如講下去旅行喇。
係喎。你聽日去旅行喎。
係啊。
去韓國玩呀？不過我就唔係好鍾意去韓國啊，因為呢…
點解唔鍾意韓國啊？
韓國人呢俾我嘅印象呢，佢哋呢，睇唔起中國人喇。不特止喇。佢哋淨係識得抄日本嘅嘢。但係又憎日本人喎。另外呢，佢哋呢做嘢呢又唔夠公平啊。成日都偏幫自己喎。舊時奧運呢，佢哋幾差啊啲人格。偏幫自己國家嗰啲人。完全唔得。
唔係吖。我識得兩個女仔。即係嗰陣時係喺德國讀書嗰陣時識嘅Sara同Seokjon呢。噉但係我覺得佢哋幾好吖。冇嘢呃。反而係啲歐洲人呢，鍾意自己group埋一齊囖。
不過我喺歐洲（）都識咗一個韓國女仔。佢都唔錯，都幾interesting，幾有趣𡃉佢個人，成日都淨係掛住食辣嘢。佢個背囊嗰度呢，有成五六樽嗰啲辣嘅嗰啲調味品𡃉。
喀。
有辣醬啊，辣膏啊，誒辣油啊。佢呢冇得食泡菜呢，佢哋逼住呢喺度買外國嗰啲醃咗嗰啲泡菜食喎。
喀。
不過佢哋話好難食。另外啊，佢買咗個辛辣麵啊，喺背囊啊。喺韓國帶去𡃉。我同佢share咗來食啊。因為我鍾意食辛辣麵。所以就同佢share咗來食。幾好味𡃉。
呢嗰陣時識咗兩個女仔呢，一個叫Sara一個叫Seokjon嘅。噉我哋呢喺德國嗰陣時呢，就搞過兩次party嘅，噉一次就係佢哋兩個整嘢食。噉一次就係我哋整嘢食囖。
嘩！你哋整嘢食啊？肯定唔好食喇。你哋淨係識攞水熠。
傻喇。好好味𡃉整得。唔係…
我估下你哋食乜嘢吖。整乜嘢食吖。
好呃。
你攞水煲啲薯仔，然後整爛啲薯仔，然後俾人食。
梗係唔係喇。我哋重有煲-攞水煲完啲薯仔，整爛啲薯仔，重要加啲-重要加啲牛油。啲牛油係好好味道。啲牛油跟住撈埋落啲薯仔度。嘩！簡直超班啊！好味道𡃉！
一個完全表現唔到中國特色嘅食品。哩個係一個純西式嘅食品。你哋應該整乜嘢呢？你哋應該整個酸辣湯。
噉嗰度有料買酸辣湯啲嘢先得𠿪。
酸辣湯嘅需要就係醋。我唔信冇醋買。
算喇算喇。費事同你拗。總之我哋整得好味道就好味道喇。
例如炒菜啊，蒸魚啊。
我上次見到你呢，我唔記得問返你去camp點先-點𠻹。
哦！幾好啊，我覺得幾好玩。
幾好玩。
係啊，誒，南丫島都幾得意吖。
凍唔凍吖？
唔-唔係太凍，即係細囖嗰度，但係都幾得意吖。即係行入去嗰條路嗰度呢，有好多，誒，攤檔啊，或者好多舖頭都幾得意吖。幾有-幾有特色噉樣喇。同埋個camp本身都-都幾好吖，玩下遊戲啊，傾下偈噉樣囖。
哦！你係唔係傾到好夜啊？嗰晚。
誒，兩點呀？好似兩點度○@。
嘩！都幾夜喎。
係啊，係啊。都幾好玩吖，即係同埋同啲人熟咗啲囖。譬如同Mary啊傾多咗偈啊，同Eliza都有傾過下偈囖，即係行山嗰陣時傾下偈噉樣囖，都-都幾得意吖，都幾好。
幾好吖。
係啊。所以都-都幾開心吖，BBQ呢又有得。都好耐冇燒過嘢食啊。
係喇，係喇。我哋喺香港就覺得比較陰暗，同埋凍凍哋。
哦。
不過我問阿威，佢又覺得一啲都唔凍。
唔係太凍𡃉咋。我都-我帶定件冷衫入去，但係都用唔着，都未-未着過啫。我嗰日淨係着住件sweater，加一件外套，噉就搞掂嘞。係啊。都-都幾好吖。噉搭船好快咋原來，九個-去就九個字度喇，返就七個字，七、八個字就返到來嘞。
係啊。好近啫嗎南丫島其實，好近，好近。最近啊應該係。
跟住就誒我再喺隔離碼頭搭返船入屯門，好快，所以。
哦。
係啊。嗰日返到屋企，都好攰嚹。跟住原來我有個姑媽喺大陸落咗來。跟住就去咗食飯。
係喇。
跟住就晨早帶返佢出去九龍嗰邊，俾另一個親戚，即係探另一個親戚噉樣囖。所以我返咗屋企好-好少時間咋，嗰個禮拜，即係啱啱嗰個禮拜，係夜晚食餐飯，跟住第二朝，第二朝八點鐘起身又要出返來哩度。不過都好，做功課囖。
做成點啊你嗰題？
噢！好慢啊，誒，因為呢，睇啲readings睇咗好耐囖，唔知點解，跟住，但係，誒，希望今晚可以寫到喇。今晚落筆𡃉嚹其實諗住。
吖！開始落筆𡃉嚹。
係啊。
希望今晚可以開始喇。
係啊，希望喇。如果落到筆其實就快囖，但係爭在要，跟住寫完之後又要打喇，跟住就又開始到第二份功課嚹。
你聽日返屋企𡃉嚹喎，係唔係啊？
係啊，聽日會返。
返去做冬？
係啊，聽日又會-又會接我姑媽喇，出，誒，九龍（嗰頭）。
哦！佢重未走，重喺度。
係啊佢，九日啊。我啱啱星期日嗰日係第一日呀？定星期六係第一日呢？唔記得咗喇，即係總之佢聖誕節嗰日會走嘅。
哦
係啊。所以就…係喇，聽晚會來我哋屋企食飯喇，嗯，跟住就唔知嚹，跟住佢可能住多一-一、兩日啩喺我哋屋企。佢喺佢個大本營就喺九龍嘅，有個唔知乜乜同鄉會之類嗰啲嘢，即係專招呼佢哋。
哦。
係啊。原來我同阿威同一個鄉下嘅。
你呀？
係啊。
番禺呀？
番禺啊。係啊，一樣。
哦！唔講（）。
重喺-應該喺附近噉樣𡃉，係啊，即係或者唔同村啊噉樣。
佢Christmas會返鄉下我知。返鄉下過吖嗎。
係啊，佢都（）。
係喇，幾好吖，都幾好玩，係喇。傾偈喇，傾傾傾偈傾得多囖。
我問阿威呢，邊個玩得最癲，佢話佢喎。
好笑，阿威，係喇，個個都幾-幾開心啊見，但係臨-走嗰陣時，即係坐船呢，個個都-有好多人都瞓晒覺喇已經，太攰喇可能。
係啊，我哋前晚查經呢，阿Eliza同阿威都重係好攰啊。
係咩？
係啊，Eliza直程直程呢，攰到呢，好緊要好緊要，冇精神噉囖。我諗係去camp令到係會攰啲𡃉。
哦。我就冇-冇乜特別，都係…
可能你慣咗住hall就好啲𠸏。
都係噉樣。係，噉又係，我諗佢哋係夜瞓咗，同埋即係要好多行來行去啊，走走糴糴啊噉樣囖，係囖我哋就冇乜嘢啊都係噉樣。
嗱，噉哩一個chapter就講信心喇，不過我發覺後面有啲經文就唔係幾拏更嘅，所以我就揀咗另外一啲嘅經文。
哦，好呃，好呃。
我哋祈禱先喇。
好吖。
天父，多謝你，又可以同阿晴晴一齊睇聖經，同埋即係睇關於信心哩個功課。我求你都俾我哋有智慧，同埋聖靈，我又求你去guide住我哋去諗，究竟乜嘢叫做信心同埋我哋點樣樣去可以develop到我哋嘅信心，我求你亦都去帶領以下嘅時間，奉基督嘅名求，阿們。
係呢，你睇哩課嘅時候，你覺得乜嘢係信心啊？何謂信心？
信心呀？我覺得係對一啲，即係，誒，將來嘅事嘅把握啊，或者係一啲明朗嘅表現囖。你覺得即係將來你係有-誒，會覺得會有希望有個盼望啊，噉就又-係信心囖。
係喇，噉我哋睇下即係聖經其實都有解釋乜嘢叫信心喇，就係希伯來書十一章一節喇，可以睇返嗰段聖經。其實都好似你正話嗰個解釋。
嗯。
希伯來書，十一章，一節，等我讀喇，「信就是所望之事的實底，是未見之事的確據」冇嚹。
喀，就喺哩度喇。噉其實英文呢，我就覺得佢解釋得更加好，即係更加容易明白。你有冇英文嘅聖經？
有啊，喺度。哩本。
好呃。
十一章。
十一章一節。
好喇。佢就話，「faithisbeingsureofwhatwehopefor」喇，同埋係「certainofweare，certainofwhatwedonotsee」就好似正話你所講，即係對一啲你想發生嘅嘢呢，係好好，好有嗰個certainty同埋好sure嘅，你可以肯定到，但係未發生𡃉喎。
嗯。
係喇，係將來嘅嘢來嘅，噉哩個係信心喇。我睇過一個嘅-一篇article呢，佢就講一個信心嘅。佢就係噉講嘅，佢就講一個喺十九世紀呢，就有一個年輕人呢，佢就，誒，唔知叫乜嘢名嘞。喺外國嘅，佢係一個，即係行鋼線嘅專家-嘅人喇。佢好想好快出名，噉所以佢呢就，誒，諗咗啲方法令到即係佢自己快啲出名喇，噉其中佢諗到嘅就係，去哩個尼亞瓜拉大瀑布，噉嗰度呢，就整條鋼線，佢由瀑布嘅哩一邊，行到瀑布嘅嗰一邊。噉好快呢就好多人都識佢同埋即係吸引到好多人睇佢，好快𠻺好出名喇。噉佢啊有時呢就喺鋼線上邊坐櫈喇，即係直程擔埋張櫈喺鋼線上面坐喇。有時呢就係喺鋼線上面煮雞蛋啊噉樣喎，即係係，啲人即係睇完之後都即係拍晒手掌嘞。噉有一日嘞，佢就問嗰啲圍觀嗰啲人喇，佢話：誒，「邊個信呢我可以即係孭起一個人經過嗰鋼線嘅，就舉手喇。」全部人都舉手喎。
嗯。
噉跟住佢又再問嘞：誒「噉邊個想試下？」噉跟住呢就完全啲人即刻擺低隻手，即係即刻擺低隻手囖。
噉其實即係哩件事呢，或者哩個故事呢，噉有啲人就講乜嘢叫做真正嘅信心呢。喀，真正嘅信心原來可能就係唔係頭腦上，你見過一啲嘢，或者，誒，頭腦上你知道一啲嘢噉樣喇，而係即係多過哩樣嘢𡃉。
嗯。
係喇，你覺得信心呢係包括咗啲乜嘢嘅態度吖嗱？
有咩態度？
即係唔單止係頭腦上你嘅認知。
你使唔使揾啲嘢挨下，你辛唔辛苦？
唔使，我係噉𡃉嚹。
使唔使晾腳啊？見你要晾腳。
太矮喇你嗰張櫈仔。
哎吔！太遠喇。
唔係，我隻腳太短嚹。
一係我俾哩張你晾吖。
唔使，得𡃉嚹。
信心有乜嘢態度啊？
嗯，我諗呀，信心會平安喇我諗，如果有信心。因為你唔需要憂慮吖嗎，噉，誒，重有乜嘢呢，同埋我覺得係可能係一啲推動力喇可以變做，你對將來一啲唔-唔知嘅嘢，但係你又會好-好清楚好明白好肯定噉樣呢，噉你會覺得你做咗啲嘢會-即係唔會枉費啊，係有有用囖。我諗係噉樣。
一般人呢，唔係，應該話噉，即係普遍來講，點樣先可以得到個信心呢？
一般人呀？
唔係一般人，應該話即係普遍來講。
普遍來講呀？
喀，即係都係講對神嘅信心，點先可以，即係點先可以有𡃉，哩樣-哩個信心哩樣嘢。
誒，我諗呀？首先要真係要信神喇，但係點樣對佢嗰啲有信心。誒，要知道自己信神呢唔係係情感上囖，係理性嘅，即係有確據噉樣去信神呢，即係好-即係信神哩樣嘢係好真實啊，同埋又知道，誒，即係如果你覺得哩個神係真實呢，噉你會對神，誒，曾經俾你嘅承諾呢，你都會知道會實現嗎，噉咪會有信心囖。
噉點樣-點樣係攞得到一啲理性嘅…
我諗憑住你自己經驗囖，可能譬如睇聖經啊，祈禱啊，噉睇下神喺你喺你個生命有冇啲乜嘢嘅工作啊，又或者，誒，睇多啲有關嘅資料，因為有好多書都係講神做過嗰啲嘢嗎，都係有根據啊，噉咪理-理性啲囖，我諗。
你就講咗幾樣嘢嘅，你講咗自己經驗喇，睇聖經喇，祈禱喇，我覺得其實三樣分開𡃉，哩幾樣都唔同。喀，噉我哋睇下一個聖經入邊一個人物呢，喀，佢嘅信心係點樣吖。噉就喺約翰福音二十章廿四至廿九節。
廿四至廿九節。
係啊。噉其實哩度就個背景就係講耶穌復活咗嘞，佢就顯現咗俾好多人睇喇，其中一個人叫做多瑪，噉我哋睇下佢講啲乜嘢嘞。不如你讀吖，不如輪流讀嘞。
好啊。
你覺得多瑪呢，即係佢其實都係一個門徒來嗎，其中一個門徒。佢係用乜嘢方法係攞到個信心呢？就係好似即係譬如你正話都講過喇，譬如睇聖經啊，祈禱啊或者照自己嘅experience？
自己嘅experience囖。
嗯，係喇，佢就係靠，即係睇咗嘞，重係親眼睇咗嘞，噉佢就信嘞。不過耶穌又點講啊？
耶穌話，誒，冇親眼見到佢嘅人而信𡃉呢，就有福嘞。
嗯。係喇，哩句其實點解呢？你覺得。
誒。
冇親眼見到佢，信乜嘢啊？
信佢復活囖，我諗係。
嗯，嗯。係喇。喀。係喇。耶穌就話嗰啲冇親眼睇到佢復活，但係都信耶穌係真係個復活嗰個主呢，嗰啲就有福嚹。
嗯。
噉當然喇，即係其實耶穌都對多瑪好好，佢都終於俾佢真係見到佢，即係耶穌佢都講喇，佢特登喺廿七節嘅時候，同多瑪講，佢話：「你伸隻手來摸下我隻手喇，同埋摸下我個肋膀喇噉。」因為其實耶穌就知道之前多瑪唔信𡃉，所以耶穌就對佢好好，即係佢特登俾佢experience，同埋俾佢見到。不過我諗，即係唔係個個人可以見到，即係耶穌復活哩件事喇，噉所以-所以即係耶穌expect，或者佢話嗰啲冇親眼見到，但係都信嗰啲呢就更加好啊比起哩啲。
嗯。
係喇，噉，誒，我哋睇多一節聖經吖，都係講，即係，點樣可以攞到嗰個信心𡃉呢，就喺希伯來書十一章。
十一章。
六節。
六節。
係喇。哩度講呢，誒，我哋係信啲乜嘢啊？
信有神。
嗯。第一就係即係我哋要信有神喇，第二呢？
信佢嘅賞賜呀？抑或…
信-信佢會賞賜嗰啲去尋找佢嗰啲人，我諗即係類似係，誒，佢-信得過佢係對嗰啲追求佢，或者係跟從佢啲人呢，總之係有好嘢俾佢喇。
喀。
嗯。
聖經就噉講，但係我哋呢即係可能係未經驗過喎，尤其是可能係初信嗰個階段呢，可能未經驗過都唔定，所以我諗即係最基本嗰個呢就係你係相信神寫低嗰啲說話囖，即係嗰個就係個根基。遲啲先至用你嘅經驗來到，即係再去-去experience。
噉另外一節聖經可以睇埋喇，就係羅馬書嘅十章十七節喇。
羅馬書十章十七節。
係喇，英文呢佢就講，誒，信道呢，佢就話faith𡃉，即係佢嘅英英文佢講就係，即係faith就係comesfrom即係聽道，聽道呢就係從基督的話而來，噉樣囖。
嗯。
噉我哋同樣喇，哩度解釋咗我哋個信心係由邊度來𡃉呢？
聽道。
係啊。
同埋聖經。
係吖，係喇。嗰個道其實係指乜嘢啊？
神嘅話吖。
係啊。冇錯囖。喀，就係聽神嘅道理，聽神嘅話囖，或者聽福音囖。所以嗰本書呢入邊呢，喀，都講咗一一樣，就係個信心係乜嘢來𡃉呢，就係人聽到福音之後一個自然嘅反應，哩個就係個信心。喀，就係人聽到福音之後一個自然嘅反應喇。你係會接受喇，相信喇。而唔係一個即係淨係頭腦上嘅一啲嘅知識囖。
嗯。
噉你又諗下呢personally呢，我哋可以做啲乜嘢去增加我哋對神嘅信心呢？
嗯。
即係諗下，即係如果係真係要實踐嘅，可以做啲乜嘢呢？
我諗，實踐睇多啲聖經喇，聽道喇，因為哩啲都係即係信心嘅來源喇。噉我諗同多啲基督徒分享囖，即係聽下佢哋啲見証啊啲經歷啊噉，都會即係穩固啲囖個信心會。
係啊，係喇。我諗最重要就係，就係睇聖經喇，或者係唔同嘅方法喇。即係查聖經又好，背聖經又好，聽道理又好，或者係去默想聖經又好。喀，即係用哩幾種方法去對哩本聖經喇。哩個係即係最basic嗰個基礎喇。喀，第二就係即係聽-同其他嘅基督徒可以分享吖，噉哩個都可以等我哋-即係知多啲囖。啊！人哋都真係可以經驗到，即係個神係點好點好嘅。
嗯。
琴日阿慧打俾我啊琴晚。
係咩？
我初頭咪打俾你𠸏。
係啊。
我-我咪問你係唔係你揾我𠸏？
嗯。
我以為你揾我，原來係阿慧揾我。
係咩？
佢話，誒，禮拜六或者禮拜日出來，噉我唔-唔知係唔係阿Jay生日出定點呢？因為…
九成喎。
但係Christmas嗰時冇出吖嗎。
係喎。通常會影相吖嗎。
影相佢而家佢就冇話去影相定係乜嘢，但係就唔知囖，佢有冇揾你啊？
阿慧。
係啊。
梗係唔會揾我喇。
點解呢？因為我估佢即係如果阿Jay生日，噉佢即係佢又冇嗌我揾你，不過呢我覺得佢似乎又唔係話因為阿Jay生日出來𡃉喎，係gather喎想出來。
阿慧搞㗎？
聯絡人啩，我唔清楚佢點啊。
咁得意𠸏，即係又冇通知過阿Jay佢生日想出來，但係佢又想揾人出來。
唔係，佢就冇話俾我知個purpose係乜嘢，淨係話問我pre-，你prefer星期六定係星期日出來，噉我話prefer星期六囖。
哦。
我星期日想做嘢吖嗎，所以我打俾你嗰時呢，我以為…咦！你洗𡁵-洗𡁵contactlens。
係啊。
我以為你打俾我囖。
未啊。我嗰陣時我收到你call𡃉嚹，喺學校喺街嗰度，噉但係…
我以為你收唔到啊，咁耐都唔覆call。
收到，喺街吖嗎。
𠻺。
噉我返屋企喇，未有咁快，噉返屋企噉就食嘢囖。噉不如即係洗埋con，食埋嘢先打俾你囖。
噉你之後幾點鐘瞓𠻺琴晚？
嘩！噉𠻺夜囖，至夜琴晚兩點幾先瞓。
哦！我初頭話好眼瞓後尾睇《義不容情》呢。吖！幾好睇喎。黃日華幾好睇吖。
係啊，咪話阿周海媚走喇嗎，搬走吖嗎。
周海媚個粧好鬼老土啊，你覺唔覺啊？
係勁○@嗰隻呢。
唔係啊，個咀唇係閃。
係咩？
有銀-，有銀底𡃉，粉紅色唇膏吖嗎。
噉我冇咁仔細喎。
你-你留意睇下吖，琴日幾鬼老土，成日木起個咀噉樣囖。
佢好似好好怪啊我覺得佢個樣好唔自然。
嗰時周海媚應該幾多歲啊？十年前嘍喎。
嘩！十年㗎嗱。
八幾年𡃉嚹，嗰套《義不容情》。
係咩？
即係周海媚嗰時如果佢嗰時但係又唔似太細，即係唔似十幾歲啫。
噉𠻺梗係唔似。
噉而家咪卅歲。
十年，有冇啊？
八幾啊，有啊起碼。
如果八九都未夠十年嗎。
八九都七年喇。
係囖。可能廿到舋嗰隻呢。
係囖，不過我覺得…唉！啊！都怪雞噉樣睇返佢啲樣呢。
但係我鍾意睇《刑事偵輯檔案》喎。
喀。
係咩？
你睇下call機先。
我睇下call機先。
睇吓乜嘢message，睇下邊個call？
睇下邊個call我？咦！MrJoseph？
讀出來。
哦！要讀出來呀？哦你讀吖。
點撳啊？
你撳哩個囖，讀完之後。
哩個W嘅，即係啲乜嘢啊？
W八零一即係佢個room個地方來嗎，直至七點鐘先走，哎吔上鏡嚹。
噉即係點啊？佢去等你啊？
唔係，佢話俾我知啫嗎，即係報一報到噉樣。
佢-佢唔係讀，佢-佢唔係返屋企咩？
佢喺lab度裝埋機，跟住搦返屋企。
裝機？
即係幫人掙-裝電腦嗰啲啊。
哦。
即係佢幫人買噉樣囖。
我今次見佢呢咁開心噉𠸏，你有冇覺得佢啊離遠就sayhello。
係呀，噉佢係好friendly嘅其實。
唔係啊，但係上兩次都好似佢唔知佢怕醜定係乜嘢？佢唔出聲喎。
噉上兩次…
同佢Hi呢佢又好似冇乜反應，即係好少反應囖。
可能。
所以你咪話咦！點解，誒，佢咪話我好似好惡噉樣𠸏。因為我見佢冇反應噉如果我太誇張，噉佢覺得哩個女仔噉𠸏。
噉又唔會。
喂，俾返個call機你先。
誒。試過嗰個阿琪呢，你都識佢𡃉喇。
哦，阿琪識佢。
噉有一次其實我喺背後唔係講人壞話絕對冇噉嘅事。
噉哩啲正常𠸏。
我只係提起下啲同學嘅嘢啫。噉講開呢，噉變咗喺佢嘅口中就成日都知道有阿琪哩個女仔囖。噉𠻺有一次我話「咦！阿琪來𡁵喎。」噉佢啊…
佢唔識阿琪㗎？
唔識嘅，不過我成日講開，噉佢又-見過佢個樣，但係又冇-又冇接觸過囖。噉後尾有一次喺巴士站撞到佢，佢話「Hi！阿琪！」噉喎，跟住阿琪話：「咦！乜佢咁有禮貌𠸏？」
即係阿琪知唔知佢係你朋友。
佢知嗰次知囖-就係。
噉啊，梗係知喇噉樣「Hi」大佬。
即係佢好有禮貌噉同佢講話「Hi！阿琪」噉樣囖。跟住話哎，佢覺得哩個男仔好純品啊。
頭先都係喇，離遠我諗住行埋啲先「hello」，佢已經「Hi」噉樣呢，跟住呢主動同我講嘢喎。
係啊，因為我等𡁵你吖嗎，因為我之前呢，係又上咗嗰個天台度等，個平台嗰度。
好大風嗰度？
望你另外一個地方嘅，再再係嗰個offi-official嗰度呢，上去嘅。
嗯，𠻺。
噉望到出來條街嘅就可以。
見唔見到我吖？
見到到囖就係話，「咦係唔係未來呢？」
我太靚，唔認得喇。
又或者，一定係啊哩個。
多謝。
噉樣就見唔到囖，噉咪落返來囖。噉可能我個心就等𡁵你吖嗎，好心急，噉佢又好焦-。佢又戥我心急埋一份喇。
哦！你收到我call喇，唔使心急我原來…
我驚你唔識路來啊後尾諗返。
你都傻𡃉？
你啲project搞掂未唧？
Hon.pro.？永遠都搞唔掂。
唔使交啊？
係啊，啱啱整咗啲証啊，俾你睇下！
乜嘢証啊？
幾靚啊。
Ucard啊。
唔係Ucard即係嗰啲圖書証啫嗎。
咁搞笑。
係囖。
個頭咁大？
噉𠻺梗係要靚…
咦？有冇Hong Kong U𡃉？
有Hong Kong U哩張囖，不過係唔係唔借得書𡃉？我想知。
揾我借囖要。
係囖，咪廢廢哋。
你喺邊度整啊？點解我唔知𠸏。
有𡃉，你唔-冇申請啫嗎。
阿勇，阿勇揾過我借書啊去Hong Kong U咪，咪咪揾我囖。
佢有哩張証，但係就唔借得吖嗎。
係啊，佢成日去Hong Kong U，跟住後尾話要揾我借書好搞事啊哩個友仔。
係咩？最熟你吖嗎Hong Kong U，又好人呢！
好人？Toacertainextent喇。
睇下對邊個喇。
e噉唔知啊，哩張係你自己唔係喺C.U.，點解其他冇過膠㗎？
全部都係同一時間整。冇，噉係佢間學校整俾我哋嗎，同埋理工就唔入哩個計劃囖，噉科大，
點解呢？
或者自私囖。
哦！科大做乜嘢？
科大你係唔係都入得去嗎，借唔到書啫嗎。
係喎，科大就自由吖，好鬼free。
Open𡃉，opensystem噉樣。
嗰次-佢來借書。借完書去食飯呢，好奇怪啊個樣。
點樣啊？
點解啊？佢肥咗嗎！
我知吖，哩樣嘢，成日不過唔係成日見，係見過幾次。
成個波噉啊吹到。
但係咁好彩俾我阿珊三年都唔撞就俾佢撞到阿珊好出奇。你唔係係C.U.𡃉咩？噉樣講喎！
係咩？話你。
跟住我即刻我第一時間，「哦！我幫佢借書啫。」噉樣。
嗯。
哦！阿珊都冇見咗三年…
佢又係讀Hong Kong U㗎？
但三年冇見過喎。
佢讀乜嘢𡃉？
Education。
哦。
比較少見。有時呢，人哋問開，譬如問起我Hong Kong U有乜嘢同學呢？根本唔記得咗…
有阿珊哩個同學。
太耐嚹，完全。我俾返張card你先。
好啊，犀利。
但係你知唔知啲card呢可以即係expire咗，過咗期呢你照show呢，啲人照俾入𡃉，佢唔睇你日子𡃉。
係咩？
你show張card就得𡃉嚹。
噉呀？
但係你把聲好似人哋喊噉樣𠸏？
係咩？
係啊，所以死喇，你有乜嘢事呢？跟住你講講下又好似冇嘢噉，跟住噉我又你話…
我冇嘢𡃉其實。
快啲睇。
好似扯晒蝦噉啊？又好似想喊噉？
喘氣，係啊，我心諗「唔通…」。
我set咗頭去啊嗰日。
睇下，幾靚吖。咦？你個底色淺過我，compare吓我嗰張…
好啊，好啊，好啊！
睇下先，啊！我個頭好鬼大啊影到好鬼。
乞人憎𡃉啫你睇下。
咦？係喎，咁深色𠸏。
係囖，淺色囖，就大呢double。
但係我啲着哩件去囖，即係著去Theme買嗰套呢，唔着深色…
我都未見過你着…
我都係第一次着咋。
都幾好，不過我覺得可以，因為佢個底色好similar啊。
係啊。
如果係你件恤…
唔突出囖，呵？
但係影-原本係乜嘢色𡃉你件衫？
係，格仔𡃉，又係噉樣杏杏哋色囖差唔多。
即係唔係灰因為有少少灰啊我覺得。
係，係有格仔紅線𡃉，但係影出來就等如冇囖。
但casual都幾靚囖，嗰陣時我唔想𡃉。初頭諗阿美嗰張咪杏色𠸏，噉咪好似個background。
佢白色恤衫乜都冇嚹。
即係淺色囖。
係囖。
噉我後尾諗住影可能深色好睇啲咪影囖。好似覺得嗰時肥啲，定而家肥啲啊？我諗影得好肥啊。
因為大頭囖，所以就肥啲囖。
佢係zoom到近啊。
但係我覺得…
你啱喇！
但係你啲面色好唔好？
但係我覺得好似你…
好似同個背影好相似。
好似朦啲噉樣𠸏？我嗰張好似個人影得即係真啲啊個感覺，覺唔覺得哩個朦咗啲。
唔係，哩個假㗎？
啊，maybe啊，但係你唔覺得即係我覺得個遠近差唔多，或者可以近et1et1少少。
係。
但係個，你個唇膏比較淺色，深et1et1少少，我覺得可以。
係喇，我就係覺得唔夠深。
唔係，pale咗少少囖個面。你搽咗粉，係唔係啊？
搽咗𡃉，但係就係覺得好似…
冇胭脂有冇eyeline𡃉？
乜都冇啊，淨係搽咗啲粉咋，胭脂都冇啊。
喂，我搽咗eyeline你覺唔覺？我準備…
點解覺得好似大細眼𠸏而家？
嗰日唔夠瞓吖嗎，不嬲我都係大細眼𡃉喇。
右眼大過左眼喎。
阿嫲點解喺澳門咁耐𠸏？重未返來𠸏？
佢話要等埋阿太嫲生日，佢先返來吖嗎。
係咩？
係啊。
你太嫲幾時生日啊？
太嫲今日生日啊。礁！我冇寄咭俾佢啊。遲啲打電話俾佢喇。
打電話得㗎嗱？
打電話唔得𡃉咩？長途電話梗係得喇。年年都係噉打電話俾佢𡃉喇。
哦。咦，噉你太嫲今年幾多歲啊？
太嫲呀？
好似好老𡃉嚹喎，係唔係啊？
唔係好老。係好年長。
差唔多啫，係唔係啊？
幾多歲呢？我諗都差唔多九十𡃉嚹。
嘩，噉佢身體點啊？
身體啊…身體哩幾年冇咁好喇。太公就都重幾精神，不過睇來都…即係差過前幾年𡃉嚹。但係行路都幾快囖，我太公都。
噉都幾好吖。
係啊。四代同堂嗎，我哋。
真係犀利。果然係大家族！
喂，我嗰個-今次呢，我太嫲生日呢，噉呢，我美國呢有個阿叔啊，返咗來喎。噉呢，佢就叫我幫佢買套呢，中文嘅Window九五喎。Fullversion𡃉喎。噉呢，就佢話喺澳門嗰度呢，問過價呢，就一千三百幾蚊啊。噉𠻺佢啊問下香港唔知有冇平呢。噉我問佢係唔係copy啊。噉佢，「梗係唔係copy喇。」要-要原裝喎，真係。
係咩？
係啊。
你同我講哩啲做乜嘢啫？我都唔識𠸏。嘿，真係吖！
係喇。就係問佢，就係話，我就奇怪點解佢唔喺美國買呢。美國買原裝應該重平嗎！
但係佢話一千三百幾喎。
澳門。
澳門呀？
噉呢，可能佢美國呢買唔到中文版啊。佢買中文版。所以呢今日返屋企要去幫佢睇睇先得。
哦。
喂噉你阿嫲呢，係唔係聽日返來啊噉樣？
五號啊。五號返啊。五號同埋我-，同埋嗰個阿叔一齊返。
佢唔使做手術嚹咩？
佢話過幾個月先喎。
即係冇事，係唔係啊？
應該就冇乜事𠸏，不過三嬸就叫佢最好做-做手術囖。
噉點解要等過幾個月啊？
噉而家暫時都冇乜嘢。可能佢覺得又唔係咁需要。佢自己啫嗎其實都。噉過幾個月，唔會有乜嘢問題啩。都唔係咁-啲急性嘅嘢來嘅。
噉又係。不過其實咁老都唔好做手術喇，係唔係啊？
但係你諗下喎。我啊，即係有啲噉嘅經驗呢。有啲噉嘅例子呢。即係唔係咁安全囖哩啲嘢。噉，做都冇所謂𠸏而家。其實都唔算係-而家嗰種手術成日好多人都做𡃉喇。
但係阿媽話呢，開一次刀呢，就會一個人呢，會流好多血𡃉嚹。即係流-，會失去好多血囖。
噉又點唧？最弊人會製造血嗎。製造幾多啊！
噉就係會傷元氣囖。
嘿，乜鬼嘢氣吖！噉你捐血噉點啊？
所以佢都唔贊成捐血𠸏。
點會啊？有啲人捐血越捐越健康𡃉。即係好似你頭髮噉。你一次過剪光晒佢，可能重啲頭髮生出來重靚過以前。幫你換血重好啊。你唔好-，等你唔好成日用來用去都係嗰啲血啊。
噉都得呀？
梗係喇。你嗰啲血用得多啊，嗰啲氧氣啊，二氧化炭啊，始終都清唔晒嗎。雖然即係人呢，新陳代謝呢，有啲，誒，血嘅細胞如果破壞咗呢，都會排出體外𠸏。但係問題就係嗰度都好少。所以呢捐血應該冇問題。但係開刀即係對於你身體嘅，嘅肌肉組織有傷害囖。反而就唔係嗰啲乜嘢血囖。我𠻺唔覺得係血嘅問題。
喂噉你姑姐呢有冇幫我哋買嗰啲CD啊？
唔知啊。
唔知啊？你冇問嘅咩？
問佢做乜嘢啫？催住人呀？
噉又係。
噉你阿嫲返到來咪知囖。
佢話呢，帶啲蕃薯乾俾我食𡃉喎。
哦。帶俾我食啫嗎。冇話帶俾你食喎好似。
帶俾我食啊佢話。佢話好好味啊。
帶俾-哩啲俾你食呀？
係啊！
好好味呀？
係啊。
你唔係話好好食嘅咩？你講好好味嘅咩？
佢話好好味𠸏。好好食同好好味咪一樣。嘿，真係吖！噉呢，你琴晚有冇睇呢，《叱咤樂壇流行榜》啊？
又話唔講𠸏？梗係有睇喇。睇到三點啊！
睇到三點？
係啊。
嘩，噉呢邊個攞咗-攞咗，誒，男女歌手嘅金、銀、銅獎啊？
銀獎好似係郭富城啊。銅獎係哩個周華健吖嗎。
有冇搞錯啊？郭富城攞銀獎？佢得唔得啊？
唓，噉𠻺，噉𠻺睇下你邊個台嘅啫。噉可能商台真係播咗好多郭富城嘅歌呢，係唔係？唓，唔通到黎明咩？又唔好聽。
梗係黎明好過郭富城喇。
咁難聽啲歌！
唓，但係我覺得佢啲歌好聽過郭富城喎。郭富城啲歌冇音冇譜𠸏。冇乜氣𠸏。都唔知唱乜！
梗係唔係喇，郭富城。唔係。乜嘢冇氣啊，郭富城？郭…
細細聲唱歌，好似蚊滋咁細聲噉。都唔知做乜。
嘿，你冇聽佢啲碟啫嗎！郭富城唱歌叻咗幾多啊比以前。
係咩？
係啊。反而黎明冇乜進步囖，我自己覺得。即係客觀來睇就係。
係咩？噉可能佢真係冇乜進步，但係郭富城真係唔掂囖。
但係-但係你明唔明啊？黎明呢而家變咗係歌就人囖。你睇下郭富城嗰啲「強」啊，嗰啲乜鬼嘢。即係真係難度好高嘅歌來𡃉喎，唱嗰啲歌真係。
係咩？
係好高𡃉。
但係佢把聲呢，成日都好似好細聲噉。
點會好細聲啊？唱「強」嗰啲，嘩！唱得幾大聲啊！幾勁啊！
係咩？
係啊。
「強」？有首噉嘅歌咩？
「強人是我…」
哦。嗰首。咦好彩冇睇啫。原來個結果噉嘅。
女仔咪彭羚囖。跟住關淑怡囖，跟住嗰個李惠敏囖。
不過其實今年關淑怡都唔係好掂啫。
唔係啊。開過演唱會。幾多人睇啊。
唓，開過演唱會就好好㗎嗱？
噉已經好𡃉喇。頂！
唓，噉大把女歌星好過佢喇。
噉有邊個啫？陳慧嫻。係陳慧嫻關淑怡同埋乜嘢啫嗎。同埋彭羚𡃉喇。三個𡃉喇。
鄭秀文囖。
嘿，鄭秀文啊俾人哋凍結咗咁耐。臨尾哩幾個月先出碟啫嗎。
哦，但係我覺得呢，陳慧嫻好似今年個勢好似好過關淑怡𡃉喎但係。關淑怡都冇乜新歌。即係都冇乜點樣宣傳𠸏。
係。噉佢係做得宣傳多。
係喇。
唔知啊。可能陳慧嫻寸啩。
可能係喇。
喂！家吓都十二點半嚹喎。一陣去邊度食飯啊？喂。
是但喇。去食韓國燒烤好唔好吖？
韓國燒烤？樓下嗰間？
係啊。
誒，嗰間嘢雖然唔係好貴，但係呢一人嗌到一碟嘢咋喎。冇乜嘢好食𡃉咋都係。
嗯，噉呀？噉第二間囖。有乜嘢好介紹啊？
一係就餐廳𡃉喇，一係就辣嘢𡃉喇。
有乜嘢辣嘢啊？
Chilli and Pepper’𡃉喇。
哦。咦，嗰間嘢啲嘢麻麻哋我覺得。
嗰陣時你好推薦𡃉喎。
唔係我推薦𡃉。Susan推薦啫嗎。
係咩？
係啊。
噉重有邊度好食呢？
嗯，是但喇。餐廳喇噉樣。但係餐廳又食到厭。都係唔好嚹。
石塘咀有乜嘢好食呢？嘩，但係石塘咀食完䟴返上來，嗰下嘢辛苦。
係喇。唔好嚹。唔好嚹，唔好嚹。噉呀？誒，去，去，去。是但喇。去食餐廳喇。冇辦法。去食餐廳。
喂，其實你鍾意食乜嘢唧？
我鍾意食自助餐啊。
乜嘢自助餐？泰式自助餐呀？
梗係喇！喂，不如，啊-唔得喎。你一陣兩點半都要殺到返來。
我都要返來。
係囖喂，噉呢，你-你交咗，誒，Hong Kong Telecom嗰份申請表未啊？
交咗喇。
交咗嗱？
係啊。快啲交嚹。聽日截止𡃉嚹。三號啊。
哦，而家揾工呢，真係麻煩，呵？填咁鬼多嘢喎。但係呢又多人申請喎。機會率又細喎真係。
唉。咪係囖。咪係囖。又整埋又要過-，過，過咁多關。又aptitudetest，又writtentest。跟住又要interview。跟住又要secondin，跟住又finalin。跟住重有又有workshop噉樣。唉，真係煩到死。
係喇。唔知係唔係年年呢啲finalyear嗰啲學生呢都會噉嘅呢？
但係我覺得其實大部份人都冇郁囖。係嗰個，其實真係唔係咁多人。我諗真係唔係咁多人即係咁專注落去揾工哩樣嘢啊其實。
係唔係啊？
即係我…
但係我覺得好多人都好似成日揾工噉樣。
今年係特別多囖，大佬，講真。
係喇。係唔係就係好似今年嘅情況會即係咁犀利呢？定係年年都係噉？我就唔知嚹。
係啊。Career Centre啲Newsletter都係噉講。
係咩？
係啊。都話今年係特別多人喺Career Centre睇嘢嘅。可能真係個，個-個市道唔係咁好啊。今朝聽新聞呢，話，誒，東亞銀行呢嗰個財政嗰個經濟嗰個評論員話來𡁵哩一年啊，誒，嗰個失業率啊，最多都係維持返哩個水平咋。或者再-再跌𡃉，唔會升。即係，誒，我意思即係唔會增加-唔會減少囖，喀。唔會減少個失業率囖。只會同今年差唔多，或者再多啲啊，個失業率。
我覺得呢，可能-點講呢？即係呢，哩啲呢就係啲唔知啊，啲新聞呢成日報導話啲失業率勁啊。點樣勁，點樣勁。哩個循環來𡃉。即係你一邊噉樣講話啊：「失業。好多人失業啊。」噉啲人就驚嚹喎。一驚就更加着緊去揾工喇。即係驚第日冇工做。噉越搞就越犀利。即係搞到而家人心惶惶。
噉哩個係。但係問題就係嗰個問題呢，就唔會係因為傳媒報導而真係更加惡化𠸏，我覺得。人心惶惶其實係一件好事啊。對於即係嗰啲人更加努力去揾工，唔好咩？其實係好𡃉喎我覺得。
但係咪變咗一-一時之間嗰個需求率增加咗囖。噉變咗嗰個即係嗰個就業嘅機會啊，唔係一時間可以滿足到咁多嗎。噉變咗咪個競爭犀利得滯。噉咪好似…
唔係。我覺得喺香港呢，嗰個-嗰個商業啊、工業嗰個環境呢，同以前唔同咗啊。第一，而家大陸好多嘢都搬上喺大陸做。第二，特別係製造業呢。以前呢，其實吸納最多嘅-嘅嘅勞工。根本就係製造業吖嗎。噉而家政府又有嗰啲乜嘢外地勞工啊，係唔係先？噉呢，製造業呢又好多呢搬咗上大陸喎。噉呢，就做成呢製造業根本人手好，好，好即係嘅職位係好少囖。空缺好少囖。而且呢香港嗰啲人呢，根本嗰啲僱主，而家競爭咁大。佢製造出來嘅產品咁咁競爭咁大。噉佢哋係唔係即係afford唔起噉嘅人工去請一個香港嘅工人囖。哩個我覺得係主要原因囖。但係香港嘅工人呢又冇可能接受你一份咁低嘅人工去打哩份工喎。因為點解？香港生活指數咁高。俾你一個月一個工人八千蚊都已經好繃繃緊𡃉嚹。但係你諗下外勞呢。三、四千蚊一個月咋喎，係唔係先？
佢哋係唔係唔使洗錢𡃉？
佢哋唔會好似我哋咁多洗咁多。但係問題就係佢哋包咗食宿嗰啲嘢嗎。係唔係先？而且佢哋喺度又唔係識得朋友多，又冇乜朋友。平時一係就做嘢，一係就返屋企睇電視，瞓覺𡃉喇，係唔係先？佢哋真係為咗香-來香港而做嘢。而為咗做嘢而來香港啊。唔係喺度生活吖嗎。
佢哋一賺到錢就寄返返去佢自己嘅國家嗰度。根本就大把錢洗。
係囖。哩個係個主要嘅分歧囖。即係主要做成哩個原因囖。係唔係先？同埋講真，而家服務性行業都唔係咁好境啊。因為第一，即係要求嘅質素唔同咗囖而家。嗰啲遊客你估佢懵㗎？求其來到哩度，你乜嘢乜嘢服務人哋都鍾意。梗係唔係喇。而家競爭好大嗎。你一定要provide一個好嘅service。但係一個好嘅service呢，你係要訓練好多嘅人手去，去去提供嗎。噉嗰啲人手冇返咁上下知識水平嘅話，又唔掂嚹喎。噉變咗中下階層嘅人就好難揾工嚹其實都。係唔係先？但係其實講真我…
係啊，而家勞工處咪成日賣廣告話幫啲中下階層嘅人揾工囖。即係話卌幾歲啊，四十幾歲而家都揾到份工啊，噉樣啊。勞工處幫我哋介紹嗎，噉樣啊。係囖。唉，總之啊哩個我覺得真係，九七年之前啊，香港哩個環境都係麻麻𡃉嚹。
基本上未必香港𠸏。而係世界性囖，我覺得哩啲嘢。當你去到一個巔峰嘅時候，就一定要有啲滑落𡃉喇。好難𡃉有時啲嘢。
但係你唔覺得哩個香港哩個滑落得特別突然。即係唔係突然𠸏，特別即係-點樣講？快囖。
噉香港係好複雜嘅環境來嗎。
咪係囖。即係好-好容易受到外界嘅事物呢刺激囖，我覺得香港個環境係。即係譬如話九七來嚹。噉啲嘢即刻即係變得好快囖個環境。你前幾年都幾好做𡃉啲生意。但係一-一接近九七哩兩年即刻啲生意即刻差好多喇。啲人做生意嗰啲。
噉梗係-梗係喇。好多人都係心理因素𡃉喇有好多嘢都係。
即係哩啲嘢會循環，（）？如果大家嗰個對將來嘅前境係睇好嘅時候啊，即係大家唔會咁容易變佢嘅計劃囖。噉啊，香港啊，就唔會搞到咁乜嘢喇。
但係講真喎，你啊講返轉頭喎，香港真係都唔係話算好差好差喎。即係我覺得相信其實，講真揾唔到工哩啲嘢，都係即係-一-係-點講啊？有一批人揾唔到工囖。其實我覺得有好多人揾工都重係一件好容易嘅事來嘅我覺得。啱唔啱啊？如果我覺得只要你自己係有料嘅，或者你真係認真去揾一份工嘅，我相信揾到係唔難囖。
同埋要求唔好咁高自己。係囖。
係囖有好多嘢睇好長遠嗎。你而家人工低啫，但係你到時可能未來嘅發展好好呢。
唉！噉好喇。去食飯嚹。
好呃。
你今晚有冇街去啊？
同Louise佢哋食飯吖嗎。
噉晏晝呢？
晏晝冇啊，今晚我哋去一人一鍋啊，正唔正？
一人一鍋？
係啊。
食乜嘢啊？
打邊爐囖。
喺邊度啊？
誒，百老匯。我啊，book北海漁村啊，book極都book唔到啊。
好多人咩北海漁村？
你知唔知我星期三訂呢，打電話去喎，佢話我訂今日呢六號吖嗎。嘩，佢竟然幾日前都已經full晒。離晒譜，後尾百…
係咩？
不過百老匯同佢同一個集團嗎。
佢係唔係因為平啊？
一四八喎。
誒，北海漁村，一四八呀？
唔係啊，佢係同一個集團𡃉，即係三間都一樣𡃉。
係咩？今晚同-淨係Louise喳？
唔係，重有Jane同埋CandyWong。
Candy？未聽過你提𠸏。
我哋…
係唔係嗰啲十年都唔見一次嗰啲啊？
唔係啊。
我哋係十年後見返再一齊𡃉。
咁搞笑𠸏。
係早輪呢，應該係兩年前呢先一齊返𡃉。
喀。
你琴晚呢，去咗邊啊？
琴晚？咪同Ada去睇戲囖。
睇乜嘢戲啊？
七宗罪吖嗎。
好唔好睇啊？
好啊，幾好，幾正啊！不過我哋坐第二行啊，最衰就-嘩，嗰頭呢，幾辛苦啊！
唓！我覺得好…ei1，我覺得唔好睇啊，係你覺得好睇啊同大家姐。
你知唔知啊BradPitt幾有型啊。
邊個啊係？即係嗰…
即係嗰個男主角…
個警察定…
兩個都係警察來嗎。嗰個…
即係邊一個至得𠿪？兩個…
梗係後生嗰個喇。嗰個…
我唔覺得佢好有型。
好有型啊！最後嗰度啊，幾感人啊。
好衰啊我覺得嗰個人。
佢係唔係黐線𡃉究竟？
梗係唔正常喇。正常唔殺咗人老婆，斬人個頭落來喇。
噉𠻺係，喂，但係我哋呢覺得佢呢都幾有型喎，你覺得佢型唔型？
同埋呢我覺得最收尾嗰度好無聊啊。嘩！淨係揸嗰架車呢，
喀。
嘩！嗰度都影成個字喎，
但係我覺得佢嗰度…
好似躭時間噉啊。
但係我覺得佢嗰度-我覺得佢係製造𡁵個恐佈氣氛囖。
係咩？我覺得唔係啊，我覺得嗰個人好無聊啊。
同埋-不過我覺得最後嗰度呢，其實都有少少令人失望囖，你以為呢佢會有啲好大件事發生嗎。
係囖，都冇𠸏！
係囖。
同埋佢送嗰個箱來呢，我都知一定會係啲即係好似肢解啊，嗰啲斬開手手腳腳嗰啲𡃉嘞。
阿-阿浩呢，我哋同阿浩一齊去睇嗎，佢幾犀利啊，佢一估就係。哎吔！可能係佢老婆個頭啊，噉樣啊！
係呀？咁犀利呀？
係啊。
不過大家姐話一級謀殺會好睇啲囖。
我估都係啊。
係呀？好似落咗嚹，落咗畫嚹。
應該係喇，哩排咁多戲上。
唔知新年嗰個檔期有乜嘢上呢？
新年呀？唔知喎，ei1，我知，星仔實有。
唉！又係周星馳。
好似係做乜嘢啊，獅哮記啊。
誒，乜嘢片來𡃉？
乜嘢片？港產片囖。
唔係啊，我係…
笑片囖。
唔係啊，我講𡁵即係係啲古裝啊，時裝-？
古裝𡃉。獅哮記呢係講一個人呢，係好怕老婆𡃉，但係又要出去搞搞震。
喀，咁搞笑！不過星仔啊雖然佢嗰啲戲你成日睇啊，但係都唔好睇𡃉。
你唔識欣賞。琴晚食飯食啲乜啊？
噚晚？
去邊度食啊？
觀塘。本來諗住去金鐘嘅，但係又係食…
你睇完戲幾多點啊？
九點半啫嗎。兩個鐘。本來諗住去金鐘食…
嘩！返到來咪成十點。
係啊。十點幾𡃉嚹。
咪係囖。重有得食？
收十一點吖嗎。十一點係…
嘩！咪食到趕頭趕命。
唔係呃。我哋食咗幾多嘢啊，好辣啊嗰啲嘢。食到今日啊喉嚨痛𠻹啊。
你同邊個去啊？
咪Ada囖，頭先咪講咗囖。
唔記得嚹。
嘿！同埋阿Christy本來話去嘅，噉我哋之前嗰一晚揾佢吖嗎，但係佢唔想睇Seven，因為佢唔鍾意睇西片嘅。
佢係明智嘅選擇。
咦！佢呢就話想同我哋食飯，因為佢想食好多嘢。但係佢話我哋太…
喀，噉終於有冇啊？
但係佢話我哋太夜囖，所以就冇同我哋出去嘞，佢家姐呢而家呢學𡁵做facial嗰啲呢，學完𡃉嚹已經。
喀，教你哋做喇不如。
唔係啊。
幫襯佢呀？
幫佢做啊。幫阿Christy做啊，做咗之後呢啲同學呢第二日見佢呢話佢白咗。即係佢冇話俾人聽佢做facial𡃉喎，但係呢做完之後呢人哋話佢明顯白咗啊。
咁神奇！佢用啲乜嘢同佢做啊，灰水呀？
唔知啊，幾靚啊！
係唔係啊？佢一定係呃你哋，想你哋幫襯啊。
唔係啊，
不如…
ei3，佢不嬲幫我哋買嘢都唔賺錢𡃉喇。
喂！不如你又去學吖？你學咗然後幫我哋做吖。
我唔係想…
我唔係想去學啊，而係呢嗰啲唔啱我𡃉。阿Bonnie話我唔做得，誒，按摩嗰隻𡃉。
我知啊。你去學下都好嗎，學下然後呢就幫我哋做你唔做得啫嗎，你學咗唔通自己做咩，梗係幫人做𡃉喇。
你知唔知學-要學幾耐啊？
唔知啊。
年半啊。點學啊？
年半係唔係夜校來𡃉？
唔係啊。全日𡃉。
嘩！有冇搞錯啊？佢家姐冇做嘢年半，然後走去學美容呀？
係啊，然之後佢而家咪可以喺美容嗰啲中心嗰度做囖。
好高人工𡃉咩？
都幾好揾𡃉，即係同你普通一份工一樣囖。即係譬如你好似你噉，你讀秘書嘅，噉你咪一樣要讀兩年。然之後出來做。係囖。
不過呢，係-不過係我哋咁差𡃉咋。阿浩呢佢啊，個弟婦呢，話佢哋嗰間公司啊，啱啱炒咗個，誒，信差呢，都有八K啊。幾犀利啊。佢話佢想去做啊。
信差都有？
係啊。佢重有六百五十蚊飯錢喎。
係呀？
係啊，但係呢佢哋嗰間本身係餐廳來𡃉。本身都已經有飯食𡃉。即係本身底薪…
即係再俾多六百五十蚊你囖。其實係。
係囖。即係有八千六百五啊。犀唔犀利啊？
一個信差咋喎。
佢話-係啊。所以佢問佢弟婦呢，如果請人呢，因為佢弟婦請人𡃉，佢話不如揾佢去。
但係佢年紀大嚹喎。
冇所謂𡃉。
冇所謂呀？
佢同佢嗰啲人熟晒𡃉。根本佢成日都有上佢弟婦公司𡃉。
係呀？
早排呢佢弟婦呢，公司話請清潔呢。佢啲人都話呢誒，係-即係放咗工來做兩個-即係來幫佢哋吸塵𡃉咋。做乜都得𡃉。
喀。
噉佢啲同事話，「喂，不如叫你嗰個姑奶上來做吖。」噉樣賺咗佢一二千蚊幾抵啊。噉樣啊。
喀。
係啊。
喂！凱凱佢哋琴日有冇來哩度啊？
有呃。誒，三點零鐘吖嗎。不過禮禮冇來喎。
去咗邊啊？
禮禮？咪跟佢阿嬸去咗阿玲玲屋企囖。
佢都制？
重喺度瞓𠻹啊今晚？
哼，實喊都得嘞。
阿表姐話唔會喎。如果去第二度就唔得。但係好鍾意去阿玲玲嗰度𡃉喎。
哼，又會咁鍾意阿玲玲𠸏，呵？
係囖。奇怪。阿葉凱婷重好笑啊。來到呢溫書又唔願溫喎。又唔想溫喎。
阿妹呢？阿妹使唔使做啊？
阿妹？阿妹都要啊。阿表姐唔知講乜嘢，然之後阿葉凱婷話：「唔使溫重好啊」，噉啊，激到阿表姐死啊。
黐線𡃉，葉凱婷。
上次啊，測驗又唔知得七十八分咋。
邊科啊？
梗係英文喇，重有第二科咩？
好大頭蝦𡃉，葉凱婷。
係喇，佢重話呢自己啲嘢唔係唔識喎。阿表姐話佢呢：「識你𠻺啱晒喇。」佢話：「我唔係唔識呃。我寫錯咗啫嗎。」噉喎。
重理直氣壯。
係囖。重係成日呢錯埋晒啲唔小心嗰啲嘢喎。
不過細路仔係噉𡃉喇，奉旨係要錯哩啲嘢。唔使咁緊張𠸏。
但係扣分嗎。
噉佢大大下就自然識𡃉喇。
大大下又錯第二啲𡃉啫。
噉咪係囖，噉-細個嗰啲嘢就自然會識返𡃉喇。使乜理佢吖。
唉！唔知啊。噉但係成績始終都係緊張𡃉喇。喺度溫-溫-溫到呢五點幾喎。佢哋想睇SailorMoon吖嗎。但係又未溫晒書喎。於是咪錄咗佢先至俾佢哋睇囖。
噉做到幾多點啊做功課？
做功課啊做到成七點鐘啊。然之後阿表姐上來接佢哋嗰陣呢，佢哋呢又啱啱開始睇SailorMoon喎。噉阿表姐又迫佢哋要佢哋落去喎。
噉點啊？冇得睇囖。
阿葉凱婷喊啊臨走嗰陣時。
係啊？因為冇得睇SailorMoon，定因為要走啊？
冇得睇SailorMoon啊。
噉帶埋餅帶落去睇咪得囖。
佢哋話一陣間再上過來睇。但係佢唔肯呃。唔開心呃。噉後尾-後尾佢哋食完飯又再上過來喎。
真係啊？
係啊！
喂！啲相影得好唔好啊？
唔係幾好嘞。你睇下我上次影返來嗰啲靚幾多。
係咩？
唔信我下次攞返來俾你睇下嘞。上次我去南灣公園影嗰啲啊都唔知幾靚，你嗰啲乜嘢都影唔到。
乜嘢睇唔到啊！一樣係嗰度。有乜嘢分別唧？
人哋攞嗰啲係成座嘢睇到晒𡃉。你嗰啲又睇唔到頭，又睇唔到腳。同埋呢我哋嗰陣有啲靚車喺度。我哋可以影埋，重有個圖書館啊。嗰度有成排柱。影落去好靚𡃉。你哋都影唔到𠸏。我哋嗰陣時重落雨𠻹啊，都影得好過你啊。
本來唔係噉𡃉。其實係因為天色唔係幾好囖，所以先搞成噉啫嗎。
唔關事𡃉喎。係你哋嘅角度問題咋喎，同埋明知暗又唔開閃光燈喎。
哩張又好似真係暗咗啲。
喂！點解你哋成疊相都好似夜晚影噉樣𠸏？
搞錯啊，成個太陽喺後面都話夜晚。你揾個咁光嘅夜晚俾我睇嘞。
喂！你係唔係去親度度都有影𡃉？好似除咗大三巴多幾張之外，就冇乜其他地方影過嘅。嗰個議事亭前地影得一張，嗰度幾靚呃。點解唔影多幾張唧？
唓！澳門咁近成日都去𡃉喇，使乜影咁多唧。喂！咪講哩啲住。上次我哋去大三巴嗰度，經過嗰間茶餐廳呢，啲燉蛋好正，又平喎。
係咩？幾多錢啊？
十六。啊！唔係。好似十二咋。我哋樓下食都十五喇。
咁貴𡃉咩？好耐冇食過嚹。不過樓下檔嘢咁污糟十蚊我都唔幫襯啊。
喂！你睇下哩張我哋間酒店靚唔靚？
幾靚吖！邊間來𡃉？
凱悅囖。
同帝濠邊間靚啲啊？
梗係凱悅喇。貴都貴啲喇。凱悅七百。帝濠唔知四百幾啫嗎。
喂！哩個係唔係黑沙灣來𡃉？又話啲沙黑色𠸏。
係黑。嗱！哩度咪黑囖。不過淨係出邊近海嗰啲係黑囖。上面嗰啲咪同普通沙灘一樣。早知係噉𠻺唔鬼去𠻹啊。你知唔知啊？我哋搭車去路環嗰邊嗰陣呢，又唔知點解，搭錯咗去咗澳門嗰邊喎，又搭返返來，成個幾鐘啊。
你覺得阿Ada呢影相呢係唔係成日叉住條腰𡃉？
你夠成日兩隻手插住個袋咯。
哼，噉唔係。噉譬如你行街你會插住兩隻手落個袋，你會唔會叉住條腰行街吖？
噉佢一定係扮小新嘞。
九成都係啊。哩張你知唔知影邊度吖。
大三巴個腳吖嗎，係唔係啊？
係喇。最後Ada喇。幫人影相都唔知影乜𡃉喎。你睇下我幫佢影嗰啲影得幾好。嗱！哩張正面，哩張又側面影得幾好。你睇佢吖，唔知影乜嘢𡃉。張張淨係影人唔影景喎。
算喇。掉返轉頭。你咪一樣，你又影景唔影人。一人衰一樣喇。
陣間放學去邊啊？
冇啊，想去換裙啊。
換乜嘢裙啊。
換乜嘢裙？
你幾時買裙？
禮拜六吖嗎，出咗去尖沙咀買裙。
買-買乜嘢裙啊？
買乜嘢裙呀？冇啊，買咗套suit吖嗎。
𠻺。
係囖。
買suit？
係啊。
諗起《壹號皇庭》。
冇啊，但係見工嗎要。
喀。
我唔知啊。一定要買𡃉喇。
噉又係。噉，我-我-我都要買𠸏，不過未買啫。
冇啊，條裙太短嚹。返屋企試，但係呢平-頭先-嗰日-嗰日呢喺嗰度試呢，又唔覺𡃉喎。
即係未睇清楚啫。
就係唔知嘞。
唉！貴唔貴啊但係？
比起其他平囖。你知喇，G二千嗰啲係平啲𡃉喇。
噉又係，嗰啲嘩貴到。
係囖。unacceptable啊。
買埋件衫。
Theme嗰啲好鬼貴吖。
千幾蚊啊。
不過佢，佢好似唔知乜嘢promotion，係唔係啊？
冇喎，都睇唔啱。有入過去呃，但係都睇唔啱。
但係佢永遠都孖襟𠸏。
噉咪係囖，唔知係唔係興呢？
我諗係囖，好似係人都孖襟，但係好肉酸𡃉喎。
唉！
左右不平衡𡃉喎着咗。
噉咪係囖，都唔知點啊？
但係，但係都要買𡃉。
噉咪係囖，都要買𠿪。
買咗乜嘢色啊你？
黑色最傳統𡃉喇。
又黑色，永遠黑色𠸏。
係囖。
唉，有乜嘢辦法啊，興吖嗎，咁興啊。
噉𠻺係。
咪係囖。
噉𠻺係。冇啊，我都要買鞋𠻹啊重。
唉，好彩買咗，不過呢，下個月找卡數就死梗嚹。
唉，噉有錢找都好過冇錢找吖。我錢都冇啊直程。
冇啊，有啲嘢唔係好想買𡃉，不過呢，阿哥結婚吖嗎琴日。
嗯。
噉咪要買囖。
嗯。
係囖。
咦！阿哥結婚有啲乜嘢好玩？
冇啊，好悶啊。
好悶？
見到啲親戚好悶啊。
不過通常都係，去飲我永遠都係做最悶嗰個𡃉。
有乜嘢辦法啊。
冇人同你講嘢。
坐喺度（呆鏟症）啊直情。
（呆鏟症）？
噉咪係囖。
但係玩下你阿哥吖嗎。
㖿，冇啊，佢哋玩新娘吖嗎，但係我-我係後尾先行過去睇。
嗯。
都冇睇到後尾。冇啊，好得意啊，後尾睇-行-睇-行去睇呢。
嗯，但係冇理由，點講呢，誒，你冇理由唔玩𡃉喎我覺得。
噉𠻺係。
乜嘢主人家，嗰啲最玩喎我成日覺得。
冇啊，但係後尾行咗去佢班同事嗰圍去行-去去玩啫嗎。
佢同事啊？
係啊。
佢啲同事結咗婚未啊？
佢啲同事？一啲啲喇，有啲結咗婚𡃉喇好似。
嗯，嗯。但係都同佢差唔多大𡃉咋，係唔係啊？
有啲係啊。
不過你阿哥好鬼細。
唉，都話嘍，我五年後都唔知有冇得好似佢噉咯，都唔知。唉！
不過好似呢，好奇怪𡃉，你一咁細個結婚呢，就會令人哋想起呢…
喀。
即係…
乜嘢啊？
會唔會結完婚一年都唔夠就有仔嗰啲呢？
哎吔！好難講啊其實。
噉所以呢就唔知。
係唔係啊而家啲人。
噉𠻺係囖，即係咁細個結婚呢。
噉咪係囖。
不過睇你阿哥啲相，覺得你阿哥好細個囖都。
唉！廿八。
唔似你形容嗰啲呢，好惡，惡到不得了嗰啲。
噉佢係好惡𡃉喎，佢係真係好惡，可能佢對佢老婆唔惡吖嗎。
可能係喇，但係有時，冇啊，我打電話去你屋企呢，好似好好好好態度噉𡃉佢。
一時時咯，都話睇下心情咯。
有時呢，好好喎。「喂唔該阿邊個啊。」跟住佢𠻺誒，「麻煩你等等吓。」噉跟住又駁入來㗎嚹喎，好好人𡃉喎。
一時時𡃉咋，有時講粗口𡃉。
未聽過佢講囖。
佢話X交叉Y你咯有時會，喺你，喺-喺你啲friend面前都會係噉𡃉喎。
係咩？
係啊。
嘿，好慘𡃉喎。
所以咪話，唉，好啊，走咗之後，搬走咗。
耳根清靜。
直程喇。
你屋企得返你。
唉，我寧願得返我嚹。唉，悶到七彩啊。
噉𠻺係，不過冇，係唔係都悶𡃉喇。
噉咪係囖。
做乜嘢都悶𡃉喇，唉，都話放假，一放假又唔知做乜嘢喎。返學嗰時呢𠻺多嘢做得滯喎。
噉咪係。
總之都係唔知做乜嘢。
唉！都唔知啊，好煩啊。
噉你想點吖？
唔知啊。
但係好無聊囖，放假做咩啊？
好多功課做啊，好多project啊。
好多project？
係啊，你知嚹，最後一年。
不過呢，我，我聽聞喇吓，我哋已經少過人哋finalyear好多嘢做𡃉嚹。
但係都係多吖嗎。
即係人哋，我有個friend九個project喎。
唉，變態，我寧願唔讀嚹。
都唔知佢點做，九個project會死𡃉喎。
噉咪係囖，黐線𡃉。
都話，都話上次叫佢借書咯。我話，誒，「喂！還書嗰時呢揾你啊。誒，你幫我還啊。」跟住佢話，誒：「你千祈唔好揾我啊，我已經九個project啊，你自己去還喇，你自己隊埋去喎。」我都唔知點隊啊。不過，到時先算喇，又未還而家。
唉，真係。
不過你發唔發覺我哋學校個library都廢𡃉。
有少少係吖。
唔止少少，永遠都借唔到書𠸏。
一係俾人收埋吖嗎有就。
有就冇囖，即係係唔係都借唔到書囖。跟住呢啲影印機全部壞晒。
又冇人整𡃉喎。
噉咪係囖。
噉咪係囖。
噉都唔知影乜嘢。
咪係。
不過，不過，唔知啊，一層-一層有三部影印機通常都壞咗有兩部𡃉嚹。
我都係噉話，又冇人整喎，唉，真係廢𡃉，簡直。
不過讀得哩度，跟住呃咗你呢，幾萬蚊學費呢，跟住一啲facilities都冇呢。
直程喇，唉，真係。我寧願，ei1，不過好驚啊下年做嘢。
下年做嘢？你諗住做乜嘢啊？
唔知啊。教書啩。
教書。
最高人工吖嗎。
不過教書其實幾好揾𠸏。
噉咪係囖。
幾好揾𠸏。
坐-企喺度講兩句嘢啊就收檔。
不過，好驚啲細路仔啊。
唉！真係。
一陣間話跳樓嘞。
改花名吖嗎？
唉！改花名唔理得噉多𡃉嚹，你又控制唔到佢𠸏，最驚佢跳樓咋嗎。
噉𠻺係。
係唔係都死𠸏而家啲人。
但係冇辦法喎，得八千蚊出來做嘢。
噉𠻺係，多成萬蚊。
噉咪係囖，點頂啊？
即係你話一萬同八千我都算嘞。即係出去捱下嘞。唉。
噉咪係囖。
即係萬八同萬-八千喎，都黐線𡃉真係。
死唔死！
但係真係跳樓喎啲靚仔。
唉，真係唔理佢嚹，有乜嘢辦法啫。噉你要揾食啊。
即係你同佢講話「你跳不如我跳吖。你唔好跳啊，我跳咗先喇。」
萬八蚊同八千，點得啊。八千蚊又要交稅，又要還錢，跟住又要俾屋企，冇𡃉嚹喎。
噉𠻺係。
噉𠻺係。
自己啲啲，稍為有少少零用錢都冇喎我思疑，重慘過返學啊。
唉，返學，返學都好冇錢啊其實。
我都唔明有啲人呢，點解呢周身名牌𡃉喎。
噉咪係囖。
好似呢，唔使錢賺𡃉喎，啲錢好似呢。
我都覺得係。
都唔-根本就賺唔到來買𡃉喎但係呢，
我都覺得係啊。
佢哋又有𡃉喎，我都唔知第日佢使慣咗，第日出來做嘢點算，唔通又問阿媽攞咩。
係喇，而家就可能話屋企有錢啫。
噉咪係囖。
噉冇理由永遠都屋企俾錢你𡃉喎。
噉咪係。
好似好冇function，好敗家𡃉喎。
直程喇。
即係好似嗰個鄧兆尊。
唉，嗰個直程白黐又瘦喎，好似呢。唉！
唔知。
靠屋企𡃉喇，根本佢有得拍戲都。
但係佢個樣好似吸毒噉樣，瘦到。
乜嘢啊，我有個friend話識佢細佬嗎喺加拿大。
喀。
話佢俾人踢出校𠸏。
鄧兆尊？
係啊。
係呀？
係啊。
唔知佢，但係佢好廢囖我覺得佢。
咦，直程喇，唔係佢阿媽傍住啊，有鬼今日啊。
但係佢阿媽好似好有power噉𡃉喎。
讕係以為自己好多女朋友𡃉喎。
我都覺得佢係。
但係，其實人哋咪又係貪你啲錢。
錢吖嗎。
前排呢，咪話乜嘢李美鳳訂婚𠸏。
係吖。
跟住佢嗰個老公係唔係好有錢𡃉？
我諗思疑係嚹，係唔係地產𡃉？我唔知啊。
我唔知啊。唔知做乜嘢，噉跟住呢，問嗰個李美鳳呢，話，誒，「你覺得你老公呢，有啲乜嘢好啊？」噉跟住呢，佢又唔知list咗啲，即係自己嗰啲即係criteria嗰啲出來呢，噉跟住講喇。即係冇提及有錢𡃉喇當然。
喀。
噉跟住呢就問嗰個老公呢，佢話你覺得阿李美鳳有乜嘢好啊？佢話，誒，「佢呀？非常好喇，冇乜架子喇，即係唔覺得佢係明星，所以好難追到佢囖。」誒，同埋點啊，誒，「人又靚喇，又溫柔喇，誒，反而我自己都唔知自己呢有啲乜嘢吸引佢喎。」跟住我心諗，「你唔使知，你有錢咪得囖。」
噉咪係囖。根本啊，你見下阿鍾楚紅啊，林青霞嗰啲老公咪又係核突。
噉咪係囖。
但係佢哋有錢吖嗎。
鍾楚紅。
鍾楚紅個老公好似隻豬啊。
朱家鼎咯。
好襯啊朱家鼎同隻豬。
唉，有錢就得𡃉喇。
噉係噉𡃉嚹喎，而家個社會。
噉咪係囖。
男人永遠都要有錢吖。冇錢點算啫。
噉咪係囖。女仔梗係最緊要靚。
係喇，冇辦法啊，哩樣嘢真係一定係噉啊。
一定係噉𡃉喇。
真係慘。
真係慘，所以呢，誒，我第日呢生…
真係慘。
生仔好過生女，係唔係啊？
我都覺得係，不過不嬲都覺得係𡃉喎。
生女𠻺一定要生個靚女，唔係就唔好生。
同埋個女我覺得一定要做細。
做細呀？
係啊。
點解啊？
即係個仔要做阿哥啊。
點解啊？
不斷鞭策個仔吖嗎，俾晒啲嘢佢做呢。噉個女會好啲𡃉我覺得呢。
俾晒啲嘢個仔做？
係啊。
你意思係啲家務？
即係唔係家務𠸏我諗，即係有啲嘢，唔知啊，即係可以-可以教個仔呢多-多啲嘢呢，即係譬如識整屋企啲嘢嗰啲呢，搬搬抬抬啊嗰啲呢。
嗯。
噉就唔使個女做吖嗎。
唔使個女做。唓，噉但係個女生得核突都係冇人要𡃉喎。
噉但係冇辦法啊，同埋我控制唔到喎哩樣嘢。
噉咪係囖，所以咪話囖，生女呢就一定要生個靚女，但係自己因為唔得吖嗎。噉一定要生個仔嘞。
唔通帶佢去整容咩？
但係個仔一定要呢，係迫到佢讀書-讀得好緊要。
我都覺得係，肯定鞭打佢啊。
你諗下嚹，而家大學已經冇用嚹。
噉咪係囖。
我諗第時分分鐘要讀master。
我都覺得係啊。大學生都要掃街啊。我真係覺得。
直程喇。
我哋都冇嘢好做啊而家。
直程喇，唉。
不過，但係好basic𡃉喎哩樣，大學生，大學畢業嘅qualification。
但係呢，其實呢，賺得錢多唔係，唔係讀書叻𡃉喎。
嗯，我都覺得係。
我成日覺得係𡃉。
你睇下譚詠麟。唓，嗰啲咪又係渣嘢，人哋勁呃。人哋有錢呃。黎明，唓，佢夠話喺外國讀書咯，但係唔知係唔係好似聽講話俾人踢出校嗎，又係。
不過唔知啊，我覺得黎明去外國讀書等如冇去過外國。佢好似…
直程喇，佢都唔會講𠸏。
同埋佢講唔到英文𡃉佢直程呢。
佢都唔講俾人聽𠸏。
變態𡃉我覺得佢。
根本佢就係讀唔到根本。
唔知啊。
噉但係佢好有錢啊。係唔係先？
噉咪係囖。哦，嗰次有個唔知乜嘢場合呢，又有王菲又有黎明嗎。
喀。
噉跟住呢，有啲外國人來嘅，噉唔知同佢哋兩個傾計。
喀。
噉阿黎明好似呢又唔知人哋講乜嘢，跟住又講唔到喎。跟住阿王菲呢，又可以同人哋social呢。
喂，有冇，有冇睇《勁歌金曲頒獎典禮》啊？
有啊。
嘩，幾寸啊王菲，我覺得佢好寸啊。
喂！Connie！好耐冇見嚹喎，點啊，最近？
冇啊，幾好吖，放𡁵假囖。
放𡁵假嗱？
係啊。
我都放𡁵啊，啱啱今日先放咋不過。
咁慘！
係啊。
嘩！我放咗差唔多兩個禮拜嚹喎！
你𠻺好喇，我今日最後一日啊都要返啊。唉！真係慘啊！今日重要搞笑到呢，返到去呢，交功課呢，個tutor走咗喎。
吓！噉點啊？
噉我哋咪將嗰啲功課擺落locker囖。
擺落locker？
擺落佢個locker。
擺落locker，擺落佢嗰個locker。
哦。
係啊。
噉都得？
係啊。
偷懶啊！
係喇，搞笑到呢佢成間房呢乜嘢都冇晒啊，我都唔知點解啊。
走佬啊。
可能係…
係唔係冇交學費啊你哋，走佬啊佢。
可能係啊，可能係啊。
噉你唔啱嚹。
係啊係。喂噉你你哩個-哩兩個星期做過啲乜嘢啊？
做過啲乜嘢？開頭咪做功課囖。ComputationalLinguistics做功課吖嗎。做咗幾日喇，跟住，冇啊，跟住返下工補下習。
嗯。
就係噉囖。
嗯嗯。
就係噉囖。就係噉囖。係囖。
噉你-你返乜嘢工啊？
有返Council嗰度囖。
做乜嘢啊？
監考吖嗎。
做咗一晚咋不過，同-同小豬吖嗎，同小豬去監考吖嗎。
嗯嗯，做啲乜嘢𡃉？喺邊度做啊？
去HongKongBank囖。旺角HongKongBank嗰度呢去監考吖嗎。
旺角HongKongBank監考？點解𠸏？
係啊。
誒，佢HongKongBank嗰啲唔知俾啲嗰啲英文嗰啲course俾嗰啲人讀吖嗎。
喀。
噉就要考試，噉就要分level噉樣囖。
喀！
跟住我同小豬咪走去派卷啊，收卷啊，改卷噉樣囖。
做咗幾耐啊？
做咗一晚啫嗎。
點解𠸏？
本來做多兩晚嘅，但係呢嗰度有個女人喺HongKongBank度做嘅，佢好變態囖。
點解變態啊？
冇啊。話-又話我哋-話我哋乜嘢呢？等我諗下先。誒，話我哋即係臨尾呢又話我哋夠鐘嘅時候唔叫人哋停筆嗰啲噉嘅嘢囖。
吓吓。
但係其實我哋以為係佢做嗎，因為Council嗰度冇講過吖嗎，我哋淨係以為我哋收卷啊，改卷啊，嗰啲噉嘅嘢啫嗎。
嗯嗯，嗯嗯。
噉然之後冇啊。佢跟住差唔多夠鐘嘅時候走過去小豬度呢，跟住好惡噉同小豬講呢，話做乜唔叫人停筆嗰啲噉樣囖。
點解噉𡃉？
係囖！幾衰啊！佢話-小豬話佢態度好好好惡劣啊話，搞到小豬呢即係發晒脾氣嗰隻呢。
喀。
你知佢𡃉喇。
係啊，係啊，係啊。
你知佢𡃉喇真係。好似成日𥇣住嗰個嗰個嗰位女子呢真係。
喀，嗰個女人幾老啊？
嗰個女子？我諗廿五歲度喇！
廿五歲度？廿五歲都咁惡呀？
係啊。
嘩！唔係咓？
跟住啊，然之後幾衰啊。佢臨走嗰陣時同我講呢佢話：「誒，我諗今-我今晚會打俾陳生嚹，講-傾傾哩個test啊。」噉樣講啝。
點解啊？
笑住噉同我講啊。噉即是話想complain我哋囖。
噉都得？噉佢自己唔-，佢自己開頭唔講清楚啫。
幾老套啊！因為開始嘅時候佢講嗎啲嘢，噉佢臨尾嗰陣時佢又有入來喎，
喀。
我哋，不嬲都以為佢講囖。
吓吓，吓吓。
噉無喇喇噉俾佢屈咗囖。
哦。
噉然之後啊，佢打返去Council呢，跟住同-同陳生佢哋講呢，跟住話我哋兩個靚妹，佢話揾個揾啲大啲嘅來。唉，係幾衰啊！
噉都得呀？
係喇！幾衰啊！係囖，幾衰啊！跟住又話-又話，誒，唔應該着牛仔褲來噉樣，因為嗰日小豬着咗牛仔褲啊。
哦。
我嗰日唔係啊。我嗰日着好似類似誒，即係西褲嗰啲噉樣喇。
西褲。
𠻺吓，𠻺吓。
噉，係喇。即係擺到明係講𡁵小豬囖。
噉𡃉！
直頭變態喇！跟住啊跟住冇啊，跟住佢咪要揾一個阿陳Sir咪揾咗阿John囖，揾咗Council嘅一個full-time嗰個去囖。
嗯嗯。
同埋𠮨多個女仔吖嗎，噉咪揾阿Veronica囖。
哦。
係啊。
噉樣。
Veronica初頭唔肯去𡃉。
喀。
Veronica佢打電話俾我嗎。佢話好驚啊，唔知個女人呢乜嘢人來𡃉。
哦。
噉然之後阿林Sir叫佢着裙去囖。
吓吓，吓吓。
噉之後去到啊佢話嗰個女人呢，直頭即係，誒，同嗰個full-time嗰個話：「哩個你同事啊？」噉樣呢。直頭好似-好似睇小佢嗰隻呢！跟住由頭望到落腳啊！又望Veronica！跟住見到佢着裙先至唔出聲咋。
佢係乜嘢人來𡃉，嗰個女人？
佢喺HongKongBank嗰度好似即係負責，誒，organize嗰啲course嗰啲俾佢啲staff𡃉囖。
噉點解佢關Council事𠸏？
Council成日都係噉𡃉喇，有呢啲噉嘅test俾人哋𡃉喇！
哦！
係喇。
哦！
HongKongBank大吖嗎，可以-可能生意好呢！
但係噉佢都冇理由噉樣對人哋𡃉啫！
係囖，所以咪話佢囖，變態囖，咪話佢。
係囖。
即係你有乜嘢唔妥，
搞到幾-本小姐幾-幾嬲啊嗰日。
吓吓，吓吓。
所以，唉！唔做都算喇真係，我都唔想做啊！
嗯嗯，嗯嗯。
橫掂要補習都唔得閒喇真係。
嗯嗯，嗯嗯。
去街好過喇，夜晚。
係喇，噉又係。
真係賺-賺佢嗰三個鐘，好似四十幾蚊一個鐘啫嗎。
喀。
賺佢嗰百零蚊頂窿一晚。
嗯。
唉！賺少兩晚喇。費事嚹。
噉𠻺係。
真係，咁變態。
喂！噉你聖誕有邊度去啊？
聖誕？未知啊。
重未知呀？我-我聖誕呢，要去飲啊，平安夜嗰晚。
咪着靚靚去囖！
你知唔知邊個請我飲啊？
小學同學。
係啊。嘩！嚇親我哋啊。嗰次呢，佢話俾我哋聽結婚呢，我哋都好驚嚹已經。嘩！講真，佢同我哋差唔多啫嗎年紀都係廿一廿一廿二。嘩！幾快結婚啊，我哋真係想像唔到啊。
佢-佢而家讀𡁵書定乜嘢𡃉？做𡁵嘢𡃉？
其實呢佢呢係，誒，誒，佢小-唔係-中三嗰陣時呢，佢呢就移民咗過去加拿大嘅同成家人。噉跟住呢佢就，誒，誒，兩年前喇，佢就返咗來香港。噉嗰排呢佢就，誒，噉嗰陣時佢就話唔想返過去。噉褸尾就喺度揾咗份工做喇，諗住做住先或者等佢自己想返過去嗰陣時先返過去囖。噉褸尾佢喺佢公司呢識咗個男仔喎。噉呢嗰個，誒，噉跟住之後呢佢就可能-可能同嗰個男仔幾好啩，噉可能褸尾呢，兩年都冇返過過去囖。即係…
嘩！
本來喺嗰邊讀𡁵書𡃉嚹。佢係讀𡁵大學𡃉嚹已經。
噉咪中途而家冇得-唔讀呀？
係啊，不過其實我唔知啊！其實嗯-我覺得佢讀嗰個-個即係大學呢，即係唔係-即係我覺得佢自己讀唔讀都係噉囖。
乜嘢course來𡃉？讀乜嘢科啊？
佢話讀pharmacy。
哦！
係嚹。噉跟住，誒，佢喺度識咗個男仔噉跟住兩年都冇返過去讀書啊！噉跟住褸尾前嗰排就打電話話俾我聽佢結婚嘞。
佢屋企唔話佢𡃉咩？即係唔…
唔話啊！唔知啊。可能覺得冇乜所謂啩，係啊。
女仔始終要嫁人囖？覺得。
噉𠻺係，係喇，我都覺得係啊！
嘩！你真係吖！
噉跟住-跟住呢，誒，冇啊噉我都前嗰排都有問過佢𠸏。我話-我話：「噉你諗唔諗住…」噉我話「你嗰陣時讀𡁵書。而家即係唔諗住讀𡃉嘍？」佢話：「誒冇啊，我喺香港都有讀𡁵pharmacy嗰個course。」噉樣講。噉佢話，誒，誒，誒：「或者睇下點，第時先再過去-」即係佢話而家都讀𡁵囖橫掂。佢話喺香港讀𡁵，噉可能喺香港完成喇，噉樣講啝。但係我覺得好似呢好無聊啫，噉樣，係唔係啊，呵？
喺香港邊度讀啊？
係囖！我就係唔知佢喺邊度讀啊。
你又唔問下佢？
唓！唔係啊。因為我-我覺得佢根本我-我其實根本我覺得佢冇乜心機讀𠸏。
同埋呢-同埋呢，我而家越來越唔鍾意佢啊。，誒，開頭呢，我都覺得佢幾好𡃉。即係我覺得喺小學呢同佢由-由開始到而家呢都好friend囖。
成日都有聯絡㗎你？
誒基本上都有𠸏。不過嗰陣時呢成日寫信俾佢都唔覆我哋𡃉。成日都話唔得閒。噉呢最近嗰排喇，噉同舊時啲小學同學傾開偈呢，啲男仔講開喇，噉佢呢成日呢有乜嘢事都-因為我哋有-有個小學同學呢，佢呢就有架van仔嘅，噉佢就係幫人送貨嗰啲嘅。噉佢有時有乜嘢事唔係成日揾嗰個男仔幫佢手吖，但係自己即係-佢又-佢又唔會話即係好好對返人哋啊，即係淨係有事先揾人哋囖。噉跟住誒，誒，即係嗰個同學同我講開嗰陣時我都感覺到囖。因為好似嗰次呢，噉佢就來結婚喇，噉我做姊妹吖嗎。噉呢跟住呢佢就約咗我哋成班姊妹呢一齊去喇。噉跟住呢噉佢-我-我呢就同另外一個小學同學就同佢講笑囖，話誒，「廖家慧，我哋今次冇買嘢俾你𡃉。你唔使諗住我哋會送嘢俾你啊。」噉跟住呢佢好現實噉樣話：「誒，誒，唔緊要。最緊要有錢咪得囖。」噉嗰陣時我覺得呢好似真係我覺得真係好似好唔妥噉囖。
係唔係講笑咋佢？
我覺得佢個樣好認真啊。
係呀？
跟住呢，我同啲同學即係嗰-嗰幾個小學同學講開呢，佢哋都話係囖，覺得佢而家好現實囖，噉樣講。佢話，誒，誒，噉跟住褸尾嗰次喺佢嗰度傾，話佢結婚嗰日嗰啲嘢嗰陣時，佢重搞笑到呢，你講真啊，你啊，如果平時人哋結婚啊，你啲，誒，兄弟姊妹啊，你都會即係，誒，譬如晏晝食飯啊，如果你喺你奶奶度食，你都會訂張檯俾人哋去茶樓食飯喇，係唔係先？唔係你唔通唔理人哋食飯嗰啲嘢咩，係唔係先？但係呢，佢呢，佢話喎叫我哋落McDonald食。
吓？McDonald？
係啊。幾搞嘢！
有益啊！
嗯-我覺得好搞笑囖。跟住呢我-我又諗返起呢，嗰陣時呢佢啱啱返來呢香港嗰陣時呢佢成日問我喎。佢話：「誒，你覺唔覺得呢我而家講中文呢好似有啲怪怪哋？唔知係唔係喺嗰邊呢生活得耐得滯啊，而家唔係咁識中文啊。」
喀。即係話自己講英文好叻呀？
係啊。我呢跟住諗返起之後呢，我就覺得我而家越來越唔鍾意佢啊。
哎吔！咁奇特𠸏佢。
係喇。所以我唔-誒，誒，同啲嗰啲小學同學傾開嗰陣時呢，都覺得，即係開頭我都唔覺得佢有啲乜嘢。喺嗰日開始呢就覺得唔係咁鍾意佢嚹已經。
嗯。靚唔靚女𡃉？
唔靚𡃉。
噉個新郎呢？
但係…
嗯，係喇。唔係咁靚𡃉。不過我-我都知點解佢咁早結婚𠸏其實，因為佢-佢個未婚夫呢已經有成三十歲𡃉嚹。
係呀？
係啊。所以佢-我諗係因為噉所以佢要咁早結婚喇。
哦！但係識咗幾耐啊？
我諗兩年度喇。
兩年度呀？
嘩！咁快呀？
係啊。
咁快結婚呀？
係啊。
噉咪好唔穩陣囖？
係喇。其實我都覺得係。我-不過我覺得佢係好想嫁人嗰隻囖。
噉啱晒喇。
一個想娶一個想嫁𠻺啱晒。
但係真係唔係咁穩定喎。因為嗰次呢我哋去見到佢老公同埋佢嗰陣時，我覺得佢哋兩個好搞笑啊。
點解啊？
誒，點樣-點樣搞笑呢？即係佢哋呢，誒，又唔似得人哋話真係結婚嗰啲好恩愛嗰啲呢。真係俾唔到我哋感覺好恩愛。好似-大家好似鬥氣冤家噉呢。
噉人哋係樂趣來嗎。可能覺得呢啲。
噉我唔知嚹。可能可能噉樣係樂趣喇。但係好搞笑囖。跟住我我我另外嗰個小學同學都問我，佢話：「你覺唔覺得呢，佢哋呢好似唔係好似，誒，就來結婚噉啊。」我話：「我覺啊。」佢話：「佢哋兩個呢，都好似呢，唔知做乜噉。」
咁兒戲𠸏。
係啊，我都覺得好搞笑。
嘩，兩年太短嚹喎我覺得。
幾喇。
噉都得𠸏。
係啊。
乜嘢世界啊。
係喇。所以今個平安夜呢，都幾特別𠸏要去飲。
咪好囖，有節目呃，唉。
有節目𠸏都算叫做。
係囖。
𠻺同班小學同學聚一聚噉喇。
係囖，咪好囖。
係喇，有得聚下。
十幾個人啊？咪成圍檯囖。
係啊，十四個，噉有兩個就係，誒，佢中學都係一一齊讀書嘅，噉可能嗰兩個會坐埋去中學同學嗰-嗰邊囖，我哋噉另外十二個小學同學就一齊坐囖。
喀，噉都得呀？
係啊。
嘩，真係團結嚹。
係啊。算係噉喇，咁耐都有聯絡，識咗好多年嚹都，十幾年嚹，成廿年都有嚹可能，十幾年嚹小一小一開始囖。
小學，幾多年班先？
嘩！小一開始呀？
係啊。
嘩！七年小學七年中學。
六年小學啊姐姐。
啊，係喎，六年小學，七年中學，十三年，跟住而家。嘩！
係喇。
唔止啊，十四、五年嚹。係喇，十五嚹。
係喇，十五年都有嚹真係。
嘩，識咗咁耐呀。重耐過我同你喎。
係啊。
青梅竹馬。
嘩！係喎，青梅竹馬喎。
係，青梅竹馬。
真係我識咗你都十年度啫喎。
搞笑。
係啊，十年嚹呵。
係啊，十年。
話咁快十年啊真係。
係囖。
老嚹。
老嚹。
我都認老嚹而家。
係啊，我未認啊噉點啊。
你死吖你，你未認老。
邊有咁快認老𡃉真係。
差唔多喇。
咁快認老，幾時認到老啊真係。
好老𡃉嚹都，認認下就差唔多𡃉嚹，唔係啊我嗰陣時我堂家姐同我講呢，佢話呢一過二十呢，就覺得呢，嗰個時間好快過，佢話好快就廿一好快廿二，好快廿三，一路過𡃉嚹。
係啊，噉𠻺係啊，真係一過咗二十一就真係眨下眼。
係喇。
讀書都係喇，眨下一年，眨下一年喇。
係喇，唉，都唔明點啊。
噉又一個學期嚹真係，容乜易啊！噉你就喺CP一個學期嘞。
係喇。我開頭呢，喺我開頭都覺得呢，好驚啊。唉！諗住嘩！死嚹，重有三年有排捱，但係發覺呢原來呢啲嘢係多到呢，根本呢，一個sem係好易過，係冇得停𡃉喺中間。
係應該-多嘢做應該好難過先係吖嗎，我成日覺得嗰個都未用完-未做完
嗯…
未完嗎都。
係-係你忙到，根本日日係-啲時間呢係冇得停啊，你根本係淨係用來做功課，做-做哩樣做嗰樣，根本係冇時間俾你覺得呢你有時間空檔出來𡃉。
不過你都幾辛苦我覺得，重辛苦過A-level啊真係。
係啊。
咁誇張𠸏真係。
我都覺得自己勤力過A-level好多，我都未試過咁勤力𡃉真係。
咪好囖真係。
噉都好呃。
操fit你吖嗎真係。
操fit？唔慌唔fit嚹，成隻熊貓噉囖。我有一次啊-我有一次啊試過啊，誒-做功課喎，嗰日-因為第二日要交個paper吖嗎。
喀。
跟住做喇，做做到好夜，做到三點幾先瞓喎。跟住第二朝返到學校呢，我有個同學問我「嘩！做乜嘢你-你隻眼成隻熊貓噉𠸏。」我-我話「我好攰啊我琴晚三點幾先瞓。」我哋啊嗰班啊好多時啊啲同學做功課都做通宵𡃉。
係啊咁出奇𠸏，交功課通常都係噉𡃉喇啲人。
但係-但係係有一排真係好多嘢做啊，真係，你好難得呢有一個星期裏面呢，嗰個星期係比較舒服啲，真係。
噉我成日覺得你好忙喎都。
係囖。
好殘𠻹啊，重要病嗰陣時呢留低做功課先慘啊，唔○@得呢。
係喇。
最慘無人道真係。
我都覺得係啊。好辛苦啊嗰陣時真係，頂唔順啊真係，遲早毀滅啊。
有個CP即刻殘咗喎。
係喇。
畢完業噉咪靚返好多囖即刻。
噉𠻺係。
係囖。
不過呢可能呢，其實有個關係就係呢，我哋學校呢，啲空氣呢唔係咁好啊。因為我哋學校密封式嗎，
嗯。
佢開冷氣嗎，唔同你哋，你哋開放式嗎，即係你哋唔會話，誒，走廊啊，其他地方都有-你哋最多課室有啊啫嗎，係唔係先？但係我哋-我哋係成間學校呢，係密封，全部都係開晒冷氣𡃉喎。
中央冷氣噉樣呀？
係啊。
噉其實如果有乜嘢病菌嗰啲都會傳染噉樣喎。
係啊，所以咪其實好好易有病囖啲人。
係囖。
係啊。
一有就全部都有咁滯噉咪。
所以-所以-所以呢我先排呢，塊面呢出咗兩粒𡃉其實。我開頭自己以為暗瘡，跟住呢可能呢褸尾啲同學同我講返，佢話可能係因為學校啲空氣唔好啊，噉變咗呢好易呢，即係啲皮膚呢，又感染呢，又發炎噉啊。
嘩發炎，你都好奇特喎，塊面發炎。
係啊。
乜嘢發炎來𡃉哩啲？
我都唔知啊。褸尾先-睇醫生，又好痕又好痛個喎，但係我平時…
你睇乜嘢醫生啊？
我睇學校嗰啲校醫囖。係啊，幾好嘅十三蚊，又有藥俾埋你。
係囖？睇多啲囖噉就。
嘩！你黐線𡃉你，睇多啲你唔係噉詛咒我啊。
你話幾好…
你唔係噉詛咒我啊。
平吖嗎真係。
平平就唔-哩個…
盡量利用哩個學校嘅福利啊，知唔知啊？
梗係唔係，你都傻。
你俾學費嗎。
俾學費俾學費應該…
噉咪蝕晒。
梗係唔係。喂！但係俾學費唔係話免費睇𡃉喎，重要俾錢𡃉喎，你真係吖。
噉平啲吖嗎，平幾多啊真係。出邊睇都唔止喇。
但係我覺得唔好喎學校啲校醫。
不過通常都係噉𡃉嚹我都聽人講。
尤其是我牙醫啊。
嗯。
好差啊我覺得。
牙醫幾多錢啊你睇牙醫？
誒，牙醫呀？牙醫好似呢，唔知九十…
咁貴𠸏。
唔係，如果就噉檢查牙齒就唔知卌幾嘅。
喀，喀。
噉呢但係譬如你洗牙呢，就要成九十幾蚊囖。
哦。
但係洗得唔好啊，我學-諗住，誒，開學諗住，唉，諗住洗一次牙喇睇下點喇。
喀。
嘩！個醫生呢做嘢做得好揦西𡃉。佢呢佢即係好唔小心囖，我試過即係我我洗過我我其實我洗過一次牙𡃉唧。
喀。
噉呢我係喺屋企附近嗰啲私家牙醫度洗𡃉。
喀，喀。
噉呢，佢洗嗰陣時-即係佢洗得係好仔細囖，同埋好細心噉幫你真係洗清-洗乾淨呢同埋佢唔會刮損你啲牙肉。嘩我係學校嗰個牙醫洗啊，我直程感覺到佢嗰個嗰啲洗嘢嗰啲儀器呢係車落我啲牙肉度𡃉。
係啊，我嗰陣時喺學校度洗都係囖，我覺得好辛苦啊。
係喇，跟住我覺得雖然係平咗啲囖，但係唔值囖。
係囖。
同埋佢好-佢真係洗得好快囖，唔使幾分鐘囖。
佢會…
但係嗰陣時我，我喺屋企附近嗰個私家牙醫度洗呢，人哋起碼幫你洗洗成真係幾個字𡃉用，即係真係洗得好乾淨囖，你係感覺到佢真係好細心噉幫你做。
辛唔辛苦先？
唔辛苦。
我嗰次喺學校洗好辛苦所以咪搞。
係啊。
我覺得應該喺出邊出邊洗好過。
學校。
係啊，我都覺得係啊，一來洗得乾淨好多，二來佢真係唔會好揦西囖。係喇。跟住重搞笑到呢，我啱啱出𡁵智慧牙吖嗎，
喀。
跟住個醫生呢叫我剝晒佢啝。
吓？你而家出咗幾多隻啊？
我而家出咗-應該四隻都出𡁵𡃉嚹。
四隻都出𡁵呀？
係啊，噉呢我前嗰排呢唔知係-褸尾我聽返佢講喇好似話因為係誒我隻牙呢俾啲牙肉包住啊，噉呢就好易藏咗啲污糟嘢入去。
喀。
噉變咗好易發炎隻牙就會痛囖。噉呢佢就同我講叫我-佢就建議我剝咗去，噉跟住呢，褸尾我問返啲同學囖，佢話「唔使四隻一齊剝晒咓」，跟住我都覺得，係喇，使唔使四隻一齊剝晒啊？
一次過吖嗎。
噉佢-但係佢佢又好慫恿我去剝喎，我都唔係好明點解啊。
一次過吖嗎，無後顧之憂啊哩啲叫做。
噉都得呀？但係我而家覺得冇乜事，所以我冇剝到啊。
有冇痛唧而家？
而家冇啊，所以冇剝。
冇就無謂喇我覺得，唔痛攞來痛，攞來辛苦啊。
係喇。
嘩！你廿四號朝頭早咪要好早起身囖。
係啊，佢七點鐘接新娘，我五點幾要起身，跟住六點九之前要去到佢度嚹。
嘩！做姊妹啊？
係啊。
嘩，噉咪好好玩囖。
係。好玩啊。誒，第一次嘅嘗試喇。
係囖，第一次吖嗎。
係喇，不過好慘啊要封人情。
我呢今個月呢好多人請飲啊，你係唔係啊？
冇乜喎噉就。
點解𠸏？
係喇。
我屋企啊有成六、七張帖啊。
嘩！都係今個月呀？
係啊。
吓，噉咪好唔得閒，成日都要去飲囖。
係啊，封人情都封到窮埋啊真係，我媽咪啊成六-唔-六個定七個今個月請飲啊，我呢就-我有一個囖。
哦。
係啊。
一個夠嚹。
一個夠晒嚹對我來講已經好足夠嚹。
學生來𡃉咋我哋。
係喇。對我已經好足夠。
唔好搞埋啲噉嘅嘢真係。
係喇，我都係噉話。喂你寫晒聖誕咭未啊？
聖誕咭？未寫晒啊。
我都係啊。
我今日先至寄咗啲咋，應該收唔到啊聖誕節廿四號。
我直程呢，懶到呢未寫嗰啲我諗住放棄嚹。
唔係啊，我收到你嗰張呃。
因為你嗰張係之前寫𡃉。係嘞，跟住我-我已經冇心機寫，我諗住遲啲呢，先打返電話同人哋講sorry啊，因為呢我已經懶得去寫嚹。
我唔係啊，我諗住橫掂都遲𡃉嚹，噉就遲一、兩日先寫喇，到時佢哋廿七號度先收到。
噉都得呀？新年咭呀？
是但喇，唔係點唧？又買咗咯。
嗯。
但係又寫唔切喎。
嗯嗯，嗯嗯。
噉冇計𠿪。
好慘啊其實寫聖誕咭。
唉！寫寫下都好怕啊而家。
係喇我都係啊。
都唔知點寫。
嗱，買又驚，買又嘥錢喇喎，寫又嘥力，跟住寄又煩，唉！我覺得好煩啊真係。
係喇真係。
極度。
但係冇-冇可能唔寫嗎但係。
噉𠻺係。
人哋俾你，你唔俾返人咩。
係喇，就係覺得唔好意思。
噉樣好似唔係咁好嗎。
係喇，係喇，但係又懶喎。
係喇，又好似冇乜時間，唔知點解放假。
係嚹。
都好似冇乜時間，唔知點解放假都冇時間○@寫聖誕咭噉𡃉。
你重冇時間噉我咪重冇時間，嘩我今個禮拜先放假，唔係，今個禮拜重要返埋學。
係喎。
係喇，你幾-你幾時返學啊？
八號囖。
嘩你又好喇，我二號要返嚹。
喂，但係好多功課做啊，又要測驗啊，一返去第一個禮拜。
我返-我返去要考試𠻹啊大姐。
噉點同呢？你Yearone吖嗎要勤力啲𡃉嚹，知唔知啊？
你傻𡃉你。
我捱咗咁多年啊我而家Yearthree嚹喎。
你傻啊，你食藥啊你。
食乜嘢藥啊？
我好正常啊我唔使食藥𡃉。
你要食藥。
唉！慘嚹，我一返到去考-我要考五科啊。
嘩！五科咁多呀？有咁多科𡃉咩？
我讀八科𡃉。
一年讀八科定乜嘢啊？
一個sem。
一個sem讀八科啊？噉點解嗰三科唔使考𠸏？
誒，有-有一科呢就係下個sem先一齊考，噉呢，誒，有一科就考咗，誒-有一科就唔使考試嘅，下個-都係下個sem先考嘅，係啊。
哦。
我考咗普通話嚹，我派埋𠻹嚹普通話。
點啊？
誒，唔係咁滿意喇自己。
點唔滿意法啊？
得七十七分咋。
嘅，最高分幾多分吖？
七十八。
噉都得？
因為呢其實我對於哩科期望都幾高，因為呢我淨係對哩科有興趣𡃉咋基本上。
夠喇七十七分喎。
但係我想搦個A吖嗎哩科。
噉但-佢應該點計分𡃉，如果係第二，嗱你都七十七咯，噉重唔係A呀？
我B加咋。
B加咋。
係啊。
噉七十八嗰個A呀？
係啊。
哦，噉冇計喇。
係喇，幾慘啊。
幾多人讀啊哩科。
誒，百幾囖。
百幾人讀呀？嘩！你咪好勁。
百幾人-點解啊？
唔係啊，七十八分最高，你七十七都好勁。
唔係我嗰班最高七十八啫嗎。
哦，你嗰班噉計咓。
係啊。
我以為成班都…
有人八十幾分啊，我聽隔離group講。
哦。
係啊。
算喇，要知足𡃉做人，知唔知啊？
唔知足𡃉。
唔知足就努力啲讀書喇。
因為根本呢，因為我今次呢冇乜落力啊我覺得自己。
噉咪係囖。
係啊？
噉你重想點啊？
噉𠻺係。
係囖，唔努力又想攞好成果呀？
不過呢，不過呢，每次呢Miss都會-呢覺得我呢好-誒-學普通話有好大嘅潛能，嗰陣時我就會好開心嘞，跟住叫我自己-嘗試呢多啲講啊。
噉你努力嚹，努力，加油嚹。
係喇，我都知。
我想操好啲普通話，因為我對語言呢都幾有興趣𡃉，係囖。
噉你唔讀語言？走去讀Finance。
但係我-但係我，即係我又唔係話真係好叻喎，但係我係有興趣讀𡃉喎，但係我又唔係話，即係點啊，梗係冇你咁勁喇啲英文嗰啲，係唔係先？
傻喇，傻喇。
痴線喇，但係我-我又好有興趣去學嗰啲喎，因為唔知點解我好鍾意讀語言𡃉我。
噉咪得閒去學下其他語言囖。
但係-但係呢有時我覺得好難精𡃉唔知點解，係囖。
係囖，睇下邊啲𠻹啊，有啲可能學都好難-好難學𠻹啊。
係喇。
日文嗰啲都好難學喇好似。
係喇。
重有啲乜嘢西班牙文嗰啲重唔使講，更加唔使講唔知乜嘢來𠻹啊。
係喇，係喇，所以都唔知點噉，但係我就好鍾意學囖，譬如英文啊、誒，普通話啊嗰啲幾-大部份都幾鍾意𠸏。
不過學掂咗普通話先喇而家真係。
係啊。
其他都…
其實我真係好想操-操好啲𡃉。
得喇Yearone操𡃉嘞，操到Yearthree重唔得？
但係我哋要學一年𡃉咋喎。
學一年𡃉喳？
係啊。
以為你哋年年都有𡃉𠻹。
唔係啊學一年𡃉咋。
你哋讀哩啲Finance應該我以為年年都有𠸏𠻹。
讀一年𡃉咋，嘩你知唔知我哋普通話嗰個Miss呢，佢喺南京來嗎。
喀。
你知唔知佢大我四日咋。
大你四日呀？
係啊。
嘩！
佢好叻𡃉佢啊佢喺上邊南京大學呢係讀，誒，EngLit𡃉，跟住呢佢而家來到呢佢係讀linguistic𡃉。
喀。
好勁𡃉，佢啲英文呢我諗，嘩！肯定好過我哋好多啊。
即係講嗰陣時都好流利嗰啲來𡃉。
係啊。
有冇啲鄉音𡃉？
冇𡃉，佢講得幾好聽𡃉都，可能唔係嘅，因為呢講普通話嘅人呢，講英文係比較好啲𡃉，學英文呢嗰個發音好似外國人發音𡃉。
係啊，好過廣東話啊。
係啊。
我哋嗰啲講埋啲廣東話呢。
係啊。
譬如講英文都會聽到啲口音，廣東話口音喇真係。
係啊。
普通話更加喇。
係喇。
𦧲下𦧲下噉咪當係囖。
係喇，所以幾好。我同埋呢好搞笑𡃉佢呢好似成個細路女噉𡃉，嗰次呢，幾搞笑啊，噉我哋上完普通話堂喇，噉啲同學喺度同佢玩，跟住呢-誒，噉呢啲同學話「拜拜嚹Miss。」跟住呢有個人呢見到見到Miss喇，跟住呢嗰個人話：「吓！乜嗰個係Miss來𡃉，點解咁細個𠸏個樣？」
噉佢應該衣著大啲𡃉，應該做Miss。
誒，一時時𡃉咋佢都係。
如果唔係嘅話，咪冇乜說服力囖。
但係唔係喎，但係因為嗰堂係比較輕鬆啲嗎嗰堂，所以都唔係𠸏。
噉第一堂有冇俾佢嚇親咁細個？
有啊。
佢個樣都好細㗎其實？
係啊，好搞笑𡃉佢。
嘿，教到𠻺得喇真係冇乜所謂𠸏。
噉𠻺，不過佢教得幾好𠸏都。
嗯。
誒，學到嘢囖跟佢，係囖。
係囖，幾好啊，睇過你啲notes都好似幾好呃。
係啊，幾-算唔錯喇，都係噉喇，差唔多𡃉嚹。
嗯。
嗯嗯。
ei1蔡小姐就來生日嚹喎。
係喎，唉！慘嘞，我有兩個同學舊-舊時啲同學生日呢我都未買嘢送俾佢哋。
過咗嗱？
過咗，因為呢佢哋兩個都考-唔係，有一個就考𡁵試。
嗯。
有一個呢就係因為大部份嗰啲friend都考𡁵試，所以就冇人-冇人得閒同佢慶祝囖。
噉咪好可憐囖？
係啊。
顧影自憐囖。
噉跟住諗住我諗都係會哩個聖誕假同佢哋補祝返啩。係囖。
噉咪破晒財。
係啊。
又要俾人情又要買兩份禮物，跟住小豬又生日。
係啊。
小豬一月二號喎。
但係我諗小豬生日，我都未必得閒出去嚹。
嘩！噉又係喎，你考試啊呵？
係啊，我根本都溫唔切。
噉德仔都要考試𡃉喇。
係啊。
噉點啊？
我諗德仔都係一月二號開始。
係囖，噉我哋點同佢慶祝啊。
我都唔知啊。
唔係要我同佢慶祝咓？兩個人。
啊！可能要𡃉嚹。
都係麥潔怡Angus嘞。
可能要都唔定𡃉我覺得。
唔得喎，真係德仔主角唔喺度，你最多嘢講嗰個又唔喺度，點得啊？
乜嘢最多嘢講，我係talkative。
係嚹，talkative啊！真係噉黎根呢？黎根使唔使考試啊？
誒，佢要返去測驗。
噉考試呢佢…
佢哋一年考一次𡃉咋。
咦！咁好𠸏。
但係佢哋誒，誒嗰個都-即係點啊，佢哋返到去呢，嗰個都係考試來嘅，但係就可能有啲科係讀半個sem噉就有啲要考咗先囖。
哦。
噉如果唔係就最尾嗰陣時先考囖。
我哋半個sem都係最尾先考𡃉。
係啊？
所以通常呢第一個sem啲嘢呢，
噉咪唔好囖。
係喇，成日都驚唔記得𡃉。
好快唔記得𡃉喎。
係啊。
係囖。
所以第二個sem讀嗰啲最好-最清楚-最清晰囖。
嗯嗯，嗯嗯。
如果第一個sem嗰啲呀，真係好似由頭溫返噉啊真係。
係囖。
都幾慘啊我都覺得。
嗯。
不過算喇一年一次都好啲𠸏，對於我來講，我咁懶。
笑乜嘢啊你而家？
但係…
你係唔係好認同啊你而家？
唔係唔係，但係我覺得呢如果半個sem即係半個sem考一次，冇咁辛苦喎。你唔使堆埋啲嘢，有時你真係堆埋啲嘢呢，你唔願做嗰陣時呢，你堆到成年呢，嘩！你做-最後嗰陣時真係辛苦死啊。
噉𠻺係啊。
係囖。
我上個sem啲嘢都未清晒啊。
係囖。
我都諗住遲幾日，唉得閒搞返掂佢。
係喇，好辛苦𡃉。
重要做三份功課喎，跟住返來有兩個test啊。
𠻺吓，𠻺吓。
慘嚹。
嗯。
玩埋哩幾日咋，我諗都係。
嗯嗯，我都係喇。
係喇，咦，今日我收到一個電話。
乜嘢電話啊？
誒，Eliza嘅電話，知唔知邊個Eliza啊？
哦你舊時嗰個老細。
係啊暑期工…
暑期工嗰個。
係啊。
喀喀，點啊？
噉我寄咗張咭俾佢嗎。
喀。
冇啊，傾咗一陣囖。
哦。
跟住然之後佢話，Holly呢，另外嗰個friend呢去咗哈爾濱旅行啊。
嘩！
幾正啊真係。
咁好𠸏。
跟住佢又問我點解唔去旅行喎，哩個聖誕？
真係發咗咩真係？成日去旅行。
係喇。
學生來𡃉咋大佬。
係喇，都唔係𠸏去旅行，有去旅行嘅好𠸏，不過真係幾-幾舒服囖我覺得去旅行。
係啊。
好舒服啊嗰種感覺。
所以都話咯你去咗第一次旅行呢就好鍾意去旅行𡃉嚹會。
係喇，不過有啲人又唔係咁鍾意𡃉喎。
係喇，但係冇乜嘢理由𡃉喎我覺得。
不過我覺得我覺得係睇嗰個人鍾唔鍾意見識嘢囖，但係我覺得去旅行嗰種感覺幾好啊。
係喇。
好舒服好他條啊。
係啊，係啊，好正啊。
即係好似好似離開-可能香港呢啲生活真係太緊迫嚹，個節奏呢好急速啊，你會…
透唔到氣啊，呵？
係喇，真係好煩啊有時呢啲嘢呢你做-做乜嘢呢，譬如呢，行步路真係快過人𡃉真係。你去到人哋嗰度呢，你會好自由自在噉慢慢來𡃉乜都。
係啊，如果喺條街呢慢慢行呢啲人又係噉行呢，會覺得自己好怪囖，行得咁慢。
係囖，可能係香港啲人真係實在太急嘞做嘢，好舒服囖。係-係一個幾好嘅relax來𡃉我覺得去旅行。
精神緊張
係囖不過使好多錢囖。
噉𠻺係。
哩種relax真係貴。
噉𠻺係，但係，誒，好舒服喎我覺得，嗯嗯。
哎吔！如果去到歐洲就好。
我都想，但係唔知啊，唔知有冇哩個機會啊？
幾時去啊？諗住幾時去啊你？
唔知啊，唔知有冇哩個機會，同埋都唔知有冇錢喇。
大家噉話喇，都幾貴啊真係。
噉你會唔會今個假期去啊？
今個暑假？
係啊。
都唔係暑假嚹真係。
係喇，最後一個暑假嘞。
最後一個，叫做暑假喇，唔知啊，睇下到時點喇，但係驚返來揾唔到工喎。
噉𠻺係。
又驚嘥好多錢喎。
嗯嗯，不過揾工都係緊要啲𠸏。
噉𠻺係。
講真你哩排揾工咁難。
市道咁差。
係喇。
都冇話唔驚啊真係。
係喇。
又唔係勁過人喎。
噉𠻺唔係𠸏。
真係。
你-你-，你唔-即係你唔勁過人或者有人更唔勁過你嘅啫，係唔係？
係唔係？係唔係？有時唔好睇得咁灰有時。
真係識講嘢𡃉啫。即係講下啫哩啲。
係喇，唔好睇得咁灰。
呻下啫嗎。
我覺得最-最緊要對自己有信心囖講真出來見工，真係𡃉你-即係我-我而家入咗來大學呢，我先感受到哩樣嘢𡃉其實。因為呢當我見到人哋，誒，譬如喇我嗰陣時我呢而家見到有個呢，Yearthree嘅男仔呢，佢係我哋嘅department嘅society嘅president來𡃉。
嗯。
噉呢佢就佢嗰種感-俾我種感覺呢係好好叻𡃉，即係好-好有leadership𡃉。
有樣睇𡃉哩啲有時我都覺得。
係啊，係啊，噉佢教-佢自己-佢都有教我囖，佢話誒，即係佢話叫我唔好真係唔好喺度死讀書囖佢話，佢話叫我，誒，嘗試下參加啲課外活動啊，搞下啲活動啊，佢話你先會覺得三年讀完之後會覺得有意義啲囖做人做得。
嗯。
噉跟住我都覺得係𠸏，同埋我覺得，誒，即係有時會學到真係而家真係唔好再好似-自己呢好似成個細路女噉囖做嘢，要，誒，即係俾啲係-即係俾人哋感覺你做嘢係認真，開始，誒，係大個嚹，唔係重細路女噉玩玩下玩玩下噉，噉先好囖我覺得。
噉𠻺係。
係囖。
人哋對你都有信心啲喇。
係喇，同埋即係好-，即係唔好再好似舊時細-細路女噉好似-即係乜都可以推卸責任囖，而家係覺得自己應該要負返一定有-有嘅責任囖，而家開始感覺到係噉喇。
啱𠸏。
噉係喇，噉樣我覺得對見工都有個幫助𠸏，即係講真你見工你都係俾人哋一個信心覺得你勝任得到哩份工作，人哋先會請你𡃉啫，有時唔係話真係話你叻就你實做到嗎，係唔係？
係喇，哎吔！前個排我同Veronica呢寄咗-申請哩個警察傳譯員呢。
喀。
佢後尾寄返來呢話我哋unsuccessful啝。
點解𠸏？
佢考試都唔俾我哋考就話我哋unsuccessful嚹，幾衰啊？
點解𠸏？
唔知，因為嗰陣時聽人講話佢哩個post呢係俾啲Formfive呀？同埋俾啲HighDip嗰啲人𡃉。
吓？
噉即係其實degree都可以申請其實。
嗯。
但係佢唔知點解唔會-即係唔會考慮你囖，連考試都唔俾我哋考。
哦！噉𠸏。
幾衰啊，但係萬四蚊一個月喎，一萬四千幾喎，我覺得degree而家差唔多喇，噉嘅時勢，都可以做𡃉喇其實，但連個試都唔俾我哋考啊，幾衰啊。
嗯嗯嗯。即係佢淨係請中五，但係中五有冇能力啊？
係喇，佢中五限定你即係中、英文係乜嘢成績噉樣囖，但係我覺得，噉都得嘅咩，噉係唔係啲學歷歧視唧我覺得。
你-你，誒，你點知有哩個post𡃉？
啲同學講𡃉囖。
嗯，噉喺邊度申請啊？點樣申請啊？
攞政府嗰啲form填囖，跟住寄返去-佢指定嗰啲地址度寄返去囖。
哦，嗯嗯。
嘩！真係嗰頭寄去嗰頭寄返來。話我哋唔得啝，真係激死𠻺真係，嘩！萬四蚊啊講真。
喂，噉你政府你嗰次考政府下嗰啲試呢，幾時知啊？
唔知幾時知啊我都，佢好似係個別個-嗰啲post嗰啲呢就會-如果你OK呢，佢就會即係揾你interview噉樣囖。
哦！
嘩！但係嗰次試都好似幾深喎，個個都話深啊真係。
嗯嗯。
陳永泉都冇去考不過。
係呀？
佢唔得閒啊。
知唔知小豬有冇去考啊？
冇啊原來。
冇呀真係。
係啊。
嗯，我都估到佢-其實我都估到佢冇去考𡃉嚹。
噉𠻺係，都幾渺茫𠸏，咁少位、咁多人考。
嗯嗯。
同埋都幾難啊個試。
不過有時我覺得你唔嘗試又唔知得唔得𡃉啫，好多嘢。
噉𠻺係啊，噉咪試下噉樣。
係囖。
樣樣都話唔得，噉咪即係唔使考，唔使見嚹，份份工都話：「唉都唔會到我喇。」噉份份都唔使做啊。
係囖，噉你咪唔使做，係囖，係喇。
真係。
係喇，噉樣都唔掂𡃉啫。
係喇，聽乞米啊真係。
係喇。
唔得啊。
嗯。
真係，所以咪試下囖，試下考得（）。
嗯嗯。
嘩！但係好辛苦啊嗰日，朝九晚五啊考。
誒，重溫A-level嘅時候。
九點幾，九點半開始考啊。
𠻺吓。
考到五點半度，五點四度喇。
嗯。
痴線𡃉，考到吽咗啊我。
嗯。
考三張卷喎，一張中文、一張英文、一張學能測驗喎。
嗯。
考英文先嘅，跟住然之後，跟住lunch之後呢，就考哩個學能測驗喇，噉呢跟住然之後就考中文喎。
嗯。
我考完學能測驗，我已經想走嚹真係，但係呢冇理由噉-噉樣放棄嗎，跟住捱埋佢，真係頂埋去至到考到-考完考到五點幾囖。
嗯。
真係幾慘啊真係，Anna重搞笑喇，同佢家姐一齊考。
點解𠸏？
佢-唔知啊，佢家姐又考吖嗎今年試下，重要坐喺佢前邊啊佢家姐。
佢家姐，佢家姐係做乜嘢𡃉？
唔知做乜嘢𡃉我都。畢咗業𡃉嚹，但係唔-唔知喺邊度讀我都。
哦！即係今年先諗住考政府工嘅？
係啊。
哦。
重一齊考，重要坐喺前邊先搞笑。
咁搞笑𠸏！
我話咪可以通水囖，兩姊妹通水啊可以。
係喇，咁搞笑𠸏。第時揾到份好工記住關照下喎。
嘿！真係。
知唔知啊？
揾到份好工先算喇真係。
知唔知啊？記住請我食飯啊。
噉嘅時勢。
揾到𠸏有時，唔好咁渺茫，唔好咁渺茫，總有希望𠸏，總有出頭天嗎。
係啊。
對自己有信心啊呵？
係嘞，最緊要都係自己有信心。
就鐵柱可以磨成針。
係嘞，係嘞，冇錯。
係唔係呢？
嘩！幾押韻啊。
冇錯冇錯，噉樣先啱𡃉。
係。
嗯嗯。
Tiffany今日開始放假嚹。
係呀？
係啊，今日先-佢啱啱今日先至考完最後一科。
嗯嗯。
幾慘啊。佢之前都好似早過我termbreak𡃉，但係佢哋CU呢…
嗯，係啊，我都知啊。
係囖，好慘啊。
我有啲friend都係𡃉。
佢哋termbreak之後先至考試喎。
係囖。
考到，係喇今日啱啱最尾一日。
嗯嗯。
差唔多聖誕先來考完啊，幾慘啊。
嗯嗯。
佢公-今日公司呢開聖誕party啊，佢都唔可以去喎。
係呀？你哋暑假嗰間公司呀？
係啊。
咁好𠸏。
係啊，但係佢-佢都趕唔切。佢三點鐘先考完。
噉有冇人去啊，除咗你去啊？
我冇去啊我今日。
哦！你都冇去呀？
我今日喺你屋企，點會去咗啊？
啊，係喎。
傻咗啊你？
你-你哋噉你哋冇-咪冇人去囖。
冇啊。我哋幾個part即係暑假做開嗰啲，嗰幾個冇去囖。
哦。
公司有開。
嗯嗯，咁好𠸏。
係啊。
嗯嗯。
Tiffany佢哋跟住-跟住又八號返學同我一樣。
係呀？
係喇。
八號都好過我喇。
噉𠻺係。
我二號就要返嚹。
噉你又誇張啲𠸏。
係囖。
而家先來放假二號就要返，噉咪放得好少？
係喇，一個禮拜咋。
邊止啊？
一個禮拜多一日囖。
係呀？嘩！好慘啊！
係啊。
嘩！我都成個月喇，真係可憐嚹。
根本都溫唔切𠸏，就算係。
不過你平時有測驗應該有溫開𡃉啲嘢。
噉𠻺係，有啲會好啲囖，而家主要係溫，誒，BusinessandHongKongEnvironment喇，誒，Stat其實都差唔-其實基本上Stat係差唔多溫晒，因為佢測兩次驗呢都已經包括晒所有嘞，爭一科-爭一課。
噉掂喇。
嘩！但係呢，唉，上兩次測Stat真係慘嚹，噉最近嗰次測Stat呢，佢呢半個鐘裏面要我哋做晒十題數，但係根本嗰啲數，係都幾複雜囖。
喀。嘩！十題啊？
都做-做唔晒啊。
半個鐘咁少。
係啊。
噉咪三分鐘度做一題。
係啊，幾咁冇可能啊根本就。
咁複雜嘅數三分鐘點得啊？
係冇可能啊。
咪係囖。
跟住好多人都做唔晒囖所以。
有冇人做晒啊？
我諗冇乜嘞。
係囖，咁勁！
冇乜囖。
做晒嗰啲好掂喎，我覺得。
但係好難講𠸏，可能有啲真係-有啲人會咁勁呢。
噉跟住重有，誒，Informationsystem囖，但係其實基本上informationsystem呢係溫返啲theory囖。
嗯。
Practical嗰啲基本上佢都考過嘞。
喂，哩啲科乜嘢來𡃉其實？我成日聽，但係都唔知乜嘢來𠸏哩科嘢。
InformationSystem咪其實即係讀啲computer嘅嘢啊。
嗯。
即係佢係讀…
computer乜嘢啊？
誒，即係可以話呢，佢其實係利用，誒，computer做成一個informationsystem，噉我哋就去讀哩個informationsystem關於嘅computer嘅嘢囖。即係其實係讀computer囖，可以噉講囖。
噉programme嗰啲啊。
誒，唔-唔係讀programme𠸏，我哋主要係-即係譬如，誒，computer點樣form成一個informationsystem啊，裏面有啲即係其實好basic𡃉囖，嗰啲嘢，噉另外就要學啲software點用囖，係囖。
咦，噉咪幾好幾實用囖。
誒，幾囖，幾喇，學過Excel囖，同埋Microsoftword六點零囖，係啊。
哦。噉咪幾好。
係啊，係啊，算幾好喇，幫到做功課囖，哩個測過一次驗，所以practical就都可以話，重有爭少少喇，自己再複下噉囖。
咦，Practical即係唔係用電腦（）嗰啲啊。
係啊，係啊。
係喇，我放完假都要考喎。
係呀？噉跟住theory就係淨係讀書囖。噉跟住Stat𠻺唔使點溫𡃉嚹，基本上。Account囖，account，唉！不過最衰舊時自己冇讀過account喇，好多嘢都唔識啊而家。
係喇，咪冇咁着數囖。
係喲。
譬如有啲呢，有啲Formfive都可能已經考過嗰啲乜嘢LCC啊嗰啲呢。
係啊，係啊。所以佢哋就比較好囖，根本好多時佢哋，即係佢哋就算唔使讀呢，佢哋都pass，因為根本好多譬如做嗰啲worksheet嗰啲嘢呢，係誒，即係佢哋Formfour，Formfive都已經做過𡃉嘞，我哋-但係我哋重未學過𡃉喎。
噉對於佢哋來講咪好簡單囖。
但係佢又冇教我哋𡃉喎。
噉佢可能預咗-預咗你哋自己識睇書，同埋已經係應該識囖，係唔係啊哩啲嘢？
我諗係啩。
嘩！噉咪自己睇囖。
所以好慘啊，係哩科最慘囖，可能未必咁好哩科，跟住重有一科English，誒，Foundation𠸏，Foundat-，EnglishFoundationProgramme好似叫，嗰科，其實都係同Formseven嗰個English嗰科UE差唔多囖，但係嗰科，係喇，嗰科但係冇乜嘢要讀。
冇乜嘢讀。
係啊。
噉又好難𠸏，有乜嘢讀唧英文真係。
係喇，係喇。你考得好就好，唔好就唔好𡃉嚹講真。
係喇，靠自己啊又係。
係喇。
睇多啲報紙囖。
嗯嗯。
咦！啲Newsweek睇咗未啊你？
未啊。
唉！我都冇睇過。
冇時間啊。
ei3我今日重諗住搦多幾本俾你睇𠻹，後尾唔記得咗。
唉！希望遲啲有時間睇返喇，費事嘥咗啲嘢佢。
係囖，而家累積喺我屋企。
係喇，我覺得有時睇落去呢，有啲字呢好深呢，查字典又查唔出喎，噉都唔知點解啊有啲。
吓，咁嚴重係唔係新字來𡃉？
可能係嚹。
你嗰本字典係唔係舊啊？
唔係喎。
啊，唔係吖，你用Cobuild𡃉喎呵？
係囖。
重新過我嗰本喎Cobuild。
係囖。
咦！咁奇特𠸏。
唔知啊，有時唔係好明，同埋有時又懶查呢。
唉，噉又係啊真係。
你-你睇落去一篇嘢，你咁多字唔明，你都冇心機讀-睇𡃉喇。
都幾係嘢，如果即係睇幾行又要查幾個字噉查法，睇一兩版之後都死咗嚹真係。
係喇，係喇。
係喇，嗯。
Tony佢哋前嗰排啊，參加咗個，誒，歌唱比賽啊。
學校嗰啲呀？
係啊。
喀喀，點啊？
佢分好似係…
佢自己一個參加呀？
唔係啊。佢哋合唱啊，四個啊。
邊個啊？
張家碧喇，Francis喇，陳子由同埋佢囖。
吓，咁得意𠸏？
係啊。
喀。
唱乜嘢啊？唱StandByMe啊？
係呀？
佢哋呢，搞笑到呢就係佢哋好遲先收通知話比賽吖嗎，
喀。
噉跟住佢哋係，但係又冇時間夾喎。
喀。
即係直頭左度右度都夾唔到喎，跟住然之後呢，佢哋係唔知邊個禮拜𡃉禮拜五，喀-去比賽嘅。
喀。
噉就朝頭早夾咗一次囖，跟住呢晏晝就走去比賽嘍喎。
喀。
噉跟住呢佢哋至搞笑就係開咗音樂呢，都未開始唱得嘅時候佢哋已經開始咗啊。
咁搞笑𠸏。
好搞笑，又跟住又好似唔係好合拍噉佢四個。
係呀？
噉完全覺得係玩嘢，都冇乜希望𡃉嚹今年。
哦。
上年好正嗎，上年阿Eva佢同埋另外一個同學合唱入咗總決賽吖嗎。
哦。
可以去睇吖嗎我哋。
哦。
成班人去睇，又送花俾佢噉吖嗎。
哦。
幾正啊。即係有得去玩下吖嗎。
𠻺吓。
好似近聖誕噉樣𡃉。
係喇。
嗯嗯。
都係聖誕嗰頭嘅時間呢嗎。
嗯嗯。
今年搞到冇得玩𠻹，重諗住有得去CU呢八下，玩下，熱鬧下吖嗎真係。
陳子由而家點啊陳子由？
唔知啊我都，不過好似我哋-我哋廿五或者廿六號出去玩吖嗎，可能都叫埋佢。
舊時嗰班同學。
唔係啊，誒，我哋幾個喇，TiffanyEva佢哋喇，Francis喇，同埋叫埋黃秀月啊，黎廣才佢哋囖。
嗯嗯，嗯嗯。
同埋鴨仔佢哋囖。
哦。
係啊，成班囖，何慧琪啊。
哦。
我諗都係十個度喇。
嗯嗯，嗯嗯，
噉咪噉咪叫埋阿陳…
咦！重有同何慧琪聯絡𡃉咩？
我哋間唔中有出來玩嗎。
哦。
都係近哩一兩年先至同何慧琪出來玩啫嗎我哋。
嗯。
因為徐家城又識佢，噉即係我哋成班人一齊玩。
哦，徐家城都有出來㗎？
係啊。
哦，係喇，咁得意𠸏你哋𠮨埋𠮨埋㗎？
係啊，𠮨埋𠮨埋噉咪成十幾個囖。
係喇。
唔知點解好搞笑我都覺得。
係喇，咁搞笑𠸏。
冇𡃉，成日淨係玩UNO，成日都玩UNO玩都怕啊真係。
喺邊度玩啊？
有時會喺文化中心出邊呢嗰啲地下度玩囖。
哦。
有時會喺張家碧屋企囖。
嗯嗯。
張家碧佢阿哥今-啱啱去旅行啊佢。
又去旅行呀？去邊啊？
佢廿四號出發啊，去印尼啊。
吖！
佢嗰陣時猛咁問我哋印尼好唔好玩𡃉嚹原來-跟住佢而家哩個聖誕去。
哦。
佢做IBM嗎，佢嗰陣時。
係呀？
成日都開OT開-做到好夜吖嗎，日日都，後尾儲咗成個月假期啊。
嗯。
跟住然之後佢啱啱九號開始放，放到而家啊。
嗯。
跟住然之後去旅行，跟住返工。嘩！幾正啊。
嗯，太好嚹。
可以放咁多日㗎啝真係，真係發達啊。
太好嚹實在，我都好想去旅行。
嘩！你啱啱去完來咋喎暑假。
唉！但係難忘啊暑假嗰次。
係喇，不過你又搞笑啲，病咗返來。
係喇。
坐白車返來喎呵？
係啊。
感受如何啊？
難忘啊，我-我連嗰張呢，嗰張入，誒-嗰港口衛生署寫俾我嗰-去醫院嗰張紙我都留低咗。
俾我我都會留低啊。你第一次去旅行-第一次搭飛機去旅行搞成噉。
太難忘嚹實在。係喇。
啊，唔係第一次喎第一次…
第二次囖，但係係第一次自己自付去-去旅行嘅。
係囖。
自費去旅行嘅。
嘩！噉嗰陣時你驚唔驚𡃉？驚唔驚自己係乜嘢事？
其實我驚𡃉！
喂，係喎！講起我琴日買咗隻碟啊，買咗陳潔儀啊，有冇聽啊？陳潔儀呢，有隻廣東-國語碟呢，收音機早排播《昨天》吖嗎。嘩！幾正啊。
麻麻哋喇，唔…
不過好貴啊，我覺得。即係而家買碟買成一百蚊買一隻碟喎。
係喇。我問你嗰隻碟有幾-有幾多首歌你係鍾意吖？
有啊，都有兩三首喇。
但係裏面成十幾首先得嗰兩三首你係鍾意，跟住嘥成百幾蚊去買一隻碟。
噉𠻺係啊。
其實你覺唔覺得而家百幾蚊一隻碟真係貴咗啲呢？
哩樣嘢，不嬲𡃉喇。
噉𠻺，哩樣嘢不嬲𡃉喇，冇辦法吖但係，好聽吖嗎，始終即係為咗嗰幾首歌…
係啊！你唔買又覺得成日心思思…
係呃。
好似好瞓唔安…
吓吓？
好唔安樂，瞓唔着覺噉喎。
聽下-唔知啊，覺得好聽𠻺聽，不過都係聽一輪嘅但係。
嗯嗯。
啊，你哋有冇買翻版CD𡃉講起？
我買𡃉，我屋企大部份CD都係翻版。
嘩！你唔覺得好對嗰個出版商唔公平𡃉咩？
唔係𠸏，噉即係個價錢相差得太遠喇。你一百蚊一隻正版嘅CD，我一百蚊三隻喎。同埋翻版CD有-有佢自己好多好處𠸏。
有乜嘢好處啊？
嗱，翻版CD同正版CD嘅質素，根本呢你-如果我哋買呢，根本聽唔出個分別喺邊。
你有冇跳到啊…啲針？
未試過。
會唔會跳啲歌詞，突然間聽聽下冇噉樣啊？
噉哩個情況𠻺未出現過喎。
哩個情況普通啊，你正常，即係正版碟都有可能性會出現喇。
噉即係唔可以保証…
噉即係你哋都贊成買CD，買翻版CD喇？
噉我又唔係喎。
我覺得K講得好啱，但係我，即係我知道哩樣嘢係唔啱𠸏，所以我都唔會做。
嗯嗯。
即係覺得對個出版-我覺得對嗰個-對唱嗰個好-賺少啲。
同埋唱片公司都係喇。
係呃，好唔抵囖，所以我都捨得𠸏。
噉𠻺係。
所以我都-不過我都唔會買太多正版囖，真係好貴，噉樣你一百蚊係買到三隻翻版都係𠸏。
同埋其實部機聽得多呢係真係會唔係咁好𠸏。
點唔好啊？
誒，部機會唔知啊，覺得好似會個磁頭會好傷囖。有時聽返啲正版呢，都會可能因為個磁頭傷呢，會啲音質冇咁好囖。
你覺唔覺啊？
我就唔覺嘞。因為我幾多翻版CD喇，噉正版都有，我買正版嗰啲即係除非隻碟真係好好聽啊，嗰啲或者自己真係好鍾意啊，噉先至會買正版喇，噉其他就會買翻版。
噉其他嗰啲可以問人借𡃉啫，唔一定要買𡃉啫。
噉始終而家大部份人都係聽CD𡃉喇，噉樣成日借，好似唔係咁方便。同埋翻-翻版CD又真係平啲喇，同埋又多啲喎。
噉𠻺係。
譬如呢如果一隻正版嘅CD十隻歌，可能得兩隻好聽，但係翻版有十五隻，噉加埋嗰兩隻，都有七隻好聽喎，噉同埋又平咁多呢，噉都幾吸引，同埋我-係喇。
同埋係可能太普遍喇真係。差唔多而家周街都見到有得賣，好似等住你去買噉。
噉𠻺係。
其實除咗貴之外，係唔係-誒，關唔關，誒，嗰啲CD嘅…
CD乜嘢啊？
係囖，佢哋嘅質數係因為差唔多，但係價錢爭咁遠。
即係你係唔係-哦！你意思係唔係話即係通常呢，啲翻版CD會出啲雜錦𡃉，即係譬如頭-誒，佢過去嗰五隻碟𠸏，好歌都擺晒落一隻度吖嗎，你意思係？
𠻺吓。
哦，噉哩個可能係其中一個因素喇。
噉哩樣嘢都吸引唔少人買喇自然。
不過我覺得其實每個人觀點角度都唔同𠸏，即係有啲人覺得，邊一樣嘢值得囖。有啲人可能覺得，佢嗰個偶像好值得，即係好值得佢去使好多錢買佢啲碟嘅話，噉佢都會買返正版𠸏。
嗯。喂！我阿妹啊。
基本上如果要，誒，啲翻版CD唔再出現呢，其實唔係淨係話即係啲市民買唔買翻版CD哩個問題啊我覺得。如果兩隻CD係差唔多，但係一隻一百蚊，一隻三十蚊呢，噉其實真係好難話叫人哋，你唔好買隻一百蚊同隻三十蚊嘅冇乜分別嘅CD。
噉但係問題哩樣嘢又有，其實係有啲唔啱，係有啲犯法𡃉嗎。
係啊，我都覺得係啊。其實最慘係嗰啲唱歌嗰啲出來自己又賺少咗，噉𠻺俾人哋攞咗個功勞噉樣。
係囖。
不過見就各人有各人嘅意見𠸏。
不過其實哩啲呢，通常都係啲靚仔鍾意做嘅啫，即係靚仔特別鍾意做囖。
哦！噉因為其-佢哋未夠十六歲嗰啲呢，賣哩啲都唔會話拉去坐監吖嗎。噉所以咪變咗大部份都係啲靚仔做囖。
係囖，而家啲靚仔呢真係好似都唔識死噉𠸏。即係知道佢都即係會不惜自己一切呢去做佢哋好多唔啱嘅事啊。
其實已經即係叫做好-哩啲-哩-哩-哩啲賣CD嗰啲靚仔已經叫做比較好𡃉嚹，因為佢哋做哩啲呢，即係起碼雖然係犯法，但係都唔會話傷害到人哋啊嗰啲噉樣樣嗰啲嘢囖。喀喀。
佢哋唔係賣淫嗰啲囖。我又未聽過你爆粗𡃉喎。
但係同我哋以前嗰輩比啊，就爭得遠囖。
係啊，哩樣又真啊。
我哋以前咁純，又乖又成日讀書，而家嗰啲都唔係路𠸏啲靚仔，成日都喺條街度賣翻版CD喺度嗌。
喀係喇成日…
會唔會呢係因為佢哋冇乜其他途徑去揾錢呢，即係所以…
我覺得一定係啊我覺得，佢哋一定為錢。
噉…
其實佢揾錢個目的都係買名牌啊，乜乜乜乜衫啊，靚衫啊、靚袋啊，嗰啲噉嘅嘢啫嗎。
係囖，同埋同人比囖。可能佢覺得…
而家個個都…
佢覺得身邊啲人呢，有好多-即係有名牌啊，又出來玩啊，如果人哋叫佢又唔衰得啊，又唔可以唔應承啊嗰啲囖。
噉年青人啊，即係出來玩嗰啲，實有𡃉嚹，噉會唔會係即係-因為哩個社會冇乜其他即-即係機會俾佢哋做下part-time啊賺下錢嗰啲噉樣…
嘩！咁細個根本就唔需要咁-點做part-time啊？有啲都未必夠-未必夠十五歲啊，噉佢哋做埋part-time，噉佢哋譬如佢哋就算有得做part-time都係麥當勞啊，啲幾蚊一個鐘啊嗰啲噉啊都唔夠賺埋賺埋都唔夠佢買一個袋喇。
噉𠻺係。
不過佢哋而家樣樣都崇尚名牌噉樣冇得講喎。
即係哩個風氣係應該唔關細路仔事，係大人即係…
大人整出來𡃉咩？
大人做出來𡃉我覺得。
噉如果你一句、佢一句最後又係你嘅責任推去社會𡃉喇，你話係，其實哩個係社會嘅錯噉𡃉喇，噉其實都要佢哋自己識諗先得𠿪。
唔係𠸏，佢-其實如果佢哋自己賺得到錢呢，即係唔係攞屋企嘅錢亂咁花呢，買名牌其實係冇問題嘅我覺得，即係如果你可以負擔得起呢，噉係，買名牌哩樣嘢係冇乜嘢問題嘅。
我覺得最，倒頭來最辛苦嗰個咪父母，下下俾錢佢，儲來賺埋賺埋啲錢，跟住俾佢買個噉嘅袋。
噉𠻺，冇辦法即係而家-即係大家嘅心態就算我都係。噉人人都有嘅嘢，自己都想有喇，係唔係？
噉但係你會唔會過份吖？你會唔會因為冇錢買乜嘢，而去賣淫、去-去卡拉OK度伴唱、去做鴨吖？你會-你會唔會賣翻版CD啊？
哦！嗱！哩-哩一個，哩一個就係囖。嗱，哩一個就係每一個人嘅睇法唔同。即係我覺得你做鴨嗰啲呢，即係其實都幾唔啱𠸏，即係你-即係你首先過唔過到自己嗰關吖？同埋真係哩樣-哩樣嘢對人哋又唔係咁好，對自己又唔好。噉好多其實我覺得做鴨嗰啲唔係話真係買-為咗買個袋𠸏，通常係爭人哋數啊，或者其他原因，即係被迫嘅。而家邊有啲做哩啲嘢係唔係被迫吖，係唔係？
噉𠻺係。
唔係，有啲人真係為咗名利。
噉我又信（）。噉𠻺唔需要做鴨喇。你自己揾…
為興趣，會唔會興趣吖？
你自己去鴨店，揾鴨喇。
但係一定唔會為興趣做鴨喇，係唔係先？
噉𠻺係。
噉咪係囖，做…
為錢囖。
係嚹，係嚹。
為自己舒服囖住得。
係喇，係喇。
着又着得靚噉囖。
噉係囖。
而家邊有迫良為娼𡃉？唔係一定下下爭錢喎我覺得。有啲人真係純粹為錢。啊！早排呢，咪《城市追擊》嗰度咪有個大陸嗰個人，嗰個人落來呢，寫信去啲有錢佬度啊，有冇睇啊？寫信去有錢佬度呢話想即係願意做-陪佢，即係做嗰啲情婦嗰啲噉樣啊。自薦𠻹啊重，但係有錢佬都冇理佢吖嗎。佢嗰啲都係呃。佢目的係乜嘢啊？賺錢，賺咗啲錢來，佢做-佢𠻺話自己係為咗理想開間舖頭嗰啲噉嘅嘢吖嗎，噉即係哩啲-其實根本就係已經係自願囖啲人，而家再冇話下下-即係迫得咁犀利話爭人錢啊嗰啲噉嘅嘢囖。
係囖，噉其實關唔關佢冇乜即係佢嗰-喺佢自己住嘅地方冇乜發展嘅機會，所以做啲唔正當嘅嘢？
噉其實…
噉嗰個人其實如果唔係咁貪心，唔係要求-即係對生活要求-要求咁高嘅話，噉其實佢冇乜嘢噉嘅必要吖。點解一定要開舖頭啫？開唔到舖頭做唔成人咩？
唔係，不過人嘅本性，就梗係想一日比一日好𠸏，
噉人哋…
哩樣嘢都可以理解𠸏。
人哋要係噉，唔代表你自己要係噉𠸏。
喀喀。
噉就係講返哩個翻版CD個問題嚹，就係-就係個個年青人佢哋都有佢哋自己使錢嘅方法喇，噉有啲冇辦法嘅時候，有啲出來真係可能做麥當勞幾蚊一個鐘，可能捱-捱成個月先買個袋喇，噉但係佢哋唔識諗即係犯唔犯法，因為拉咗佢唔會坐監吖嗎，即係最多咪打電話去佢屋企同佢父母講。噉其實如果對於佢哋來講呢，賣CD呢佢哋唔會覺得係做𡁵啲犯法嘅嘢𡃉。
噉係唔係應該要，誒，整一啲懲罰下佢，等佢哋驚下先，等佢哋唔賣？
係啊！
其實哩個時候，佢哋最重要根本就係讀書吖嗎，唔係話咁快出來揾錢，咁細個出來揾錢，咁快買名牌嗰啲嘢，噉咪等佢讀多啲書，賺多啲，第時大個賺多啲錢先買名牌都未遲吖，咁早𠻺諗哩啲嘢。
係呃，同埋咁細個就買啲咁貴嘅嘢，到你大個嗰時，噉你要求又高咗，噉買乜嘢啊？而家已經買哩啲幾千蚊，噉第時要買幾萬蚊，十幾萬𡃉喇，即係咁細個就要求咁高，通常都係自己-通常我哋以前就係細細個讀完書，跟住做嘢，跟住就…
有咁多錢就使咁多，唔會話再要求-要求使得更-要更加比自己唔夠錢，又要更加靚嘅嘢吖嗎。
誒，唔係，佢哋哩個諗法其實都唔係話唔啱𠸏，不過，但係唔係咁正確噉囖。即係佢哋想揾多啲錢係啱嘅其實，即係每一個人都可能，誒，想做到自己最好，佢想要多啲錢，或者想要哩樣，要嗰樣，佢哩個諗法冇錯，不過做嘅做事嘅手法錯咗，譬如佢可以真係去做part-time啊，或者做其他嘢啊。
噉佢咪唔使讀書囖？攞晒啲時間來做part-time。
係呃，而且佢…
佢有哩個諗法，其實對佢將來都唔係咁好𡃉喎，將佢-對佢將來前途。
唔係，讀書哩個問題我都覺得迫唔來𠸏，即係，我自己都有哩個經驗。
我知，雖然我哋個個都讀過書。
亦都唔可以用，即係讀書嗰個讀書嘅成績來定佢嘅成就。有啲人真係可能中-中一開始真係唔鍾意讀書。你逼佢夾硬讀埋中三呢，但係佢過多幾年真係，即係讀書都要講啲天份嗎，同埋自己肯唔肯去讀嗎。
如果…
噉但係學業都有啲基礎會好啲吖嗎，起碼有啲知識吖嗎。
係呃，如果係噉啲風氣就乜嘢…
噉如果係噉，佢第時大個冇-冇-冇哩個學業根底啊，做嘢…成世賣CD咩？到到佢大個又係賣CD啊？噉哩啲嘢-做其他嘢-你變咗想做第二啲嘢，做得舒舒服服嘅工都唔得喇。其實應該培養返佢哋應該要去讀書，唔好下下話為咗-為咗靚個袋噉樣來-去-走去做賣CD嗰啲嘢啊，噉囖。
係呃，而且而家就話賣CD啫，噉如果遲啲有啲-即係更加大鑊嘅嘢，噉唔通即係佢又係為咗錢，哩樣嘢而去做咩？
噉你會唔會覺得如果即係禁-禁CD，翻版嘅CD，禁得太過犀利嘅時候呢，即係佢哋而家即係哩一班人都叫做揾-揾到啲錢𡃉喇，當時即係一路以來，噉會唔會禁咗哩樣嘢，到佢哋完全揾唔到錢嘅時候，佢哋即係重係需要好似以前咁揮霍嘅時候，會唔會即係，誒，做其他更加壞嘅嘢。
做其他壞嘢。
我覺得就會嚹。
例如賣白粉嗰啲噉樣。
噉哩樣嘢都…
我問你吖，你啊當你突然間有一排使開錢啊，即係每日使開幾百蚊嘅，成千蚊嘅，你可唔可以突然間冇錢，一日要使返十蚊吖？有冇可能吖？
係囖。我就覺得哩-哩樣嘢係唔得𡃉喎。
我就覺得冇嚹。
即係呢，哩-哩-哩樣嘢係唔得𡃉喎。噉但係噉你禁CD之前使唔使做一啲嘢去-即係，誒，等哩一班人唔會真係冇CD賣，就走去賣其他犯法嘅嘢。
噉你諗例如乜嘢吖？
噉例如乜嘢吖？
係呃，你有乜嘢好提議吖？我真係諗唔到嚹。
我…
唔係，其實我唔係咁反對即係佢哋賣CD𠸏，即係因為佢哋雖然哩樣嘢係犯法，但係你哋諗真啲，哩樣對於其他人啊，即係造成一個方便啫嗎我覺得。即係最大嘅損失只係唱歌啊，同埋嗰啲歌星。
因為其實…
喂！噉嗰個人已經係損失咗個𡃉喎，嗰班人已經係損失咗𡃉嚹喎。
係嘞。
你係傷害咗佢哋𡃉嚹喎。
但係我…
冇錯吖，但係噉你覺得佢-即係-點解會咁多人買翻版CD，係唔係即係啲歌星啊，同埋嗰啲出版商都要負少少責任吖？係唔係佢啲CD真係太貴？人哋三十蚊已經可以又-即係賺到咁多嘞，你會唔會話-會唔會話一百蚊一隻，會唔會話即係食水太深啊？
但原本哩個已經係一個價值𡃉喇，未賣翻版CD之前啊，未有三十蚊嘅CD-即係出現之前啊，你會唔會噉諗吖？
三十蚊一隻可以接受，我覺得一百蚊一隻…
唔係啊，當你未-即係你未知道原來CD可以賣三十蚊嗰時，你覺唔覺得一百蚊係貴吖？
我都覺得好貴。
噉但係冇辦法𡃉。
不過，而家都減咗價喇。而家都為咗因為噉樣開始減價來去吸引返嗰啲人去買返正版CD喇。
係喇。我覺得係吖，係吖。
梁漢文嗰隻都平咗好多喇。
係哩個方法係啱𠸏其實。
噉但係問題佢原本嗰隻CD就有噉嘅價值吖嗎，噉你譬如話一個煲袋，噉佢夠話唔-即係佢夠唔值三千蚊咯，噉你覺得貴你咪唔買囖。
噉你唔買可以買啲平啲嘅煲袋嗎，
噉冇理由…
翻版噉咪平啲囖，就係噉嘅原因喇。
哦！噉其實翻版袋都-翻版袋…
噉如果，如果係噉樣嘅話，你即係話要做一啲嘢去-根本係唔啱嗎。我覺得其實可能要翻版CD對你來講而家係有益，因為你買平嘢，對你-對你來講有賺，但係倒轉頭，如果俾你係去喺度做嘅，即係譬如你係歌星，假設你係歌星嘅話，你因為啲翻版CD而令到你賺少好多錢嘅話，噉你會點諗吖？又會另一個觀點吖嗎。
係，係另一個觀點，但係，噉樣來講呢，即係佢-佢哋即係有必要去檢討下佢哋自己，即係唱歌啊，同埋佢質素啊，同埋佢哋CD嘅質素啊即係。我都會，我會買啲正版CD𡃉。嗰啲就係我真係鍾意，或者啲歌好聽囖。噉究竟值唔值一百蚊一隻CD呢，就係即係睇哩啲…大家買CD嘅人覺得值唔值吖嗎。噉你一啲真係唔值但係有一兩首歌好聽嘅，但係都係賣一百蚊，噉就-即係好似，哩樣嘢就係好似你話啲年青人要買一個三千蚊嘅袋，噉你覺得佢哋，誒，哩個風氣唔啱，噉我問返你，如果有三千蚊一個袋喺舖頭裏面賣，有二百蚊喺街度賣，噉你覺得買三千蚊一個袋嘅啱，定係買一個二百蚊嘅袋啱？三千蚊你話佢揮霍啊，亂咁用錢，但買二百蚊你話佢買翻版，即係進退兩難喎！係唔係啊？你一個讀𡁵書個學生。
唔好買嗰啲袋囖，買個冇牌子囖。
係喇，咪唔買囖。
唔係，一個人你買…
買Bossini得唔得啊？買Giordano得唔得啊？
即係佢-你買一個袋，即係佢-你鍾意一個袋先會買一個袋，你三千蚊一個袋有佢吸引嘅地方，二百蚊都有佢吸引嘅地方，噉你鍾意哩個袋，點解唔買？
係吖。
如果你覺得嗰個袋，你喺你心目中係值三千蚊，你咪買囖。
噉我想問下你，如果你見到喺舖頭裏面見到一個袋三千蚊，喺街度見到七百蚊，你買邊個啊？
噉，睇下個袋吖嗎。
噉你嗰隻冒牌嗎。
係冒牌𡃉。
唔係-唔係正牌吖嗎。噉你-我諗嗰個人鍾意嘅話，同時間佢都應該唔多唔少，係因為個牌子囖。噉你如果真係好鍾意哩個袋啊，
係呃。
實會捨得使錢落去買囖，冇理由話去買個冒牌嘅，你拎佢出去都唔好喇。
係呃，你睇下你究竟嗰個人，即係究竟個袋喺你心目中究竟邊樣高啲喎重要，即係睇下個價值，同埋錢方面，即係加埋落個因素，邊個高啲，咪買邊個囖。噉係個個人唔同嗎。噉你買又唔會日日買嗎，噉如果你譬如你間唔中，你譬如一年買一個噉三千蚊嘅袋，噉我覺得即係還可以接受吖。
係呃，重有一樣嘢，就係你買完嗰個袋覺得真係唔鍾意嘅，而家有二手攤嗎，你可以去賣返出去𡃉，好似CD噉樣，你聽完之後，你發覺，「唉！都係唔係咁-咁鍾意成隻碟喎。」噉咪賣返出去囖。
喂，其實你話嗰個二手攤呢，同翻版CD其實，即係都係一個類似嘅嘢喎，都係影響到個市場𡃉喎。嗱！你用完跟住賣返出去會影響唱片嘅銷量。
但係起碼佢已經係賺咗嚹喎，係唔係先？起碼你哩個係正版，佢已經係賺咗佢應該要賺嘅嘢吖嗎。
如果你噉講啊，
係唔係？
啱嘅其實。
你譬如租CD嘅話，噉已經又蝕咗喇，如果係噉，噉如果係噉啊，譬如你係我朋友，跟住我問你借CD噉樣，唔通唱片公司又蝕咗咩？噉冇得控制𡃉哩啲嘢。
啱，我都贊成你哩個方向。
喂，你不如借啲CD俾我聽？喂，你幾時還隻CD啊，你？
係喎。
唔得，我哋要計息。
我哋啲CD，我哋啲…
唔記得，唔記得攞返來。你哋嗰啲係咪正版𡃉？翻版唔還嚹噉。
梗係喇。
梗係正版喇。
《光豬六壯士》。噉𠻺第一時間呢，就仆咗去睇套五點半。點解又要第一日仆去睇呢？因為哩啲呢都係我期待嘅戲喇。
就係唔好俾人咁多人呢將口碑傳下傳下。
係嘞。
講咗出來嘞驚住。
亦都恐防有我哩啲噉嘅壞蛋呢，今日就講咗哩套戲講乜嘢嘞。
係嘞。
係嘞。
噉𠻺入到去睇五點半嘅時候呢，誒，我四點零鐘去買飛。我竟然去買飛先，因為嗰間戲院唔大啊。我去嘉禾港字頭嗰間戲院呢。
廣東道嗰間喇。
喀。就唔大…
喂但係嗰度講，嗱○@叉開少少，嗰度對面呢有間，誒，燒臘舖嘅。
係。哦麵線吖嗎，係唔係啊？
係嘞。噉呢佢就有一隻非常之利害嘅酸辣米線。
酸辣米線。
酸辣米線。噉𠻺可以配好多嘢都得嘅。即係話正常嘅魚蛋啊，牛丸啊，即係嗰啲噉喇。甚至乎因為佢係燒臘檔啊，即係你鵝脾米線又得。
叉鵝米線都得？
係…
得𡃉。
豎起十-直豎拇指冇得講𡃉基本上。
冇得講𡃉。
係啊。
所以睇完哩套戲之後，可以去試一試𡃉。
去試一試啊。
唔去得住啊。
噉𠻺去到睇，去到睇𠻺四點幾嗰陣呢𠻺賣咗一、兩成位喇。噉但係到五點半入場嗰陣呢都有七、八成人嘞。其中包括劉青雲喺度𡃉。
噉係。亦都有好多洋人啊，真係好多。
出返晒啲頭髮未啊青雲？
出嚹。都係賊噉樣囖總之。都仍然係一個賊噉樣囖。噉𠻺但係仍然係，佢係好多洋人喺度睇。比普通戲院裏邊睇係多咗𡃉。噉睇就亦都有啲怪叫聲啊嗰啲呢。即係有少少party。同埋有啲真係我完全唔識笑嗰啲呢。噉佢哋笑得好緊要啊。噉我諗佢係一啲所謂俚語嘅嘢來𡃉。
係唔係即係西洋joke？
因為我就噉睇嗰啲字幕，啲字幕譯都譯得唔好笑喇，喀。但係佢哋就笑得好開心。
有冇變成即係𠻺港產式嘅字幕啊？
即係例如full monty哩個字我已經係唔明𡃉。噉原來佢哋係話解剝光豬。全裸。
剝光豬。
喀。全裸。
全裸噉解。
全裸。係。
噉就好切合戲名喇。噉就有七、八成人睇喇。噉𠻺相當好啊。
因為普遍呢，譬如我哋過去呢，誒，即係喺就算英文來講呢，都係比較接受美式文化嘅比重呢係多過即係英式地道文化。雖然以前即係係英國殖民地。
英國係喇。
噉但係呢就因為譬如話，誒，你以電影來計，譬如喜劇，噉我哋去睇西片，多數都係睇荷李活嘅。
係。
荷李活西片喇。
噉都係嗰啲即係𠻺受咗嗰個美式嘅幽默又好，或者美式嘅文化接受得比較多啲。噉譬如話你喺加拿大讀書。又係會比較更加少機會…
係，都係美化喇。喀。
接觸到呢就係話即係好英式嘅一啲笑話，或者一啲英式嘅，誒，對白呢，又唔識佢即係話中間個竅妙係邊度啊。嗰啲即係啲所謂，誒，爆笑位係點樣樣來𡃉呢？尤其是有啲嘅典故啊，噉可能呢係我哋唔會知𡃉。
英國我唯一接觸得最多就係檯波同埋足球𡃉唧。
係。同埋《Mr Bean》。
係嘞。同埋《Mr Bean》。
噉《Mr. Bean》
或者以前嘅《Benny Hill》。《Benny Hill》都係唔識聽𡃉。我重睇都係聽到一半度，但係睇佢身體語言𡃉唧。
係嘞。噉𠻺即係基本上我哋睇《Mr_Bean》嘅好處就係基本上佢有九成係身體語言。
九成係身體語言喇。
所以你就會笑得多啲。《Benny Hill》呢我哋其實係睇兩成佢嘅身體語言。
同埋睇快鏡嗰段嘢呢。
係嘞。睇三成佢嗰啲靚女。噉另外五成佢嗰啲諧曲啊，以至到嗰啲即係，誒，冇…
對白gag啊。
好多押…
嗰啲衰嘢啊我諗睇嗰啲。
佢咪好多押韻打油詩𠸏？噉嗰啲就完全收唔到嚹。
完全收唔到啊，我嗰啲。
收唔到啊。
或者聽一半，估一半。跟住估完嗰半，嗰半都唔知係乜嘢。
唔係。《Benny Hill》都係出咗呢就係隔離嗰啲老人家呢俾佢打嗰啲呢，無喇喇佢糟質嗰啲呢，係嗰陣時先興啊。
即係洋人細龜囖。洋人細龜…
洋人細龜啊。
細龜係噉來𡃉。
因為無喇喇有個好老，唔知無喇喇俾佢○嗰啲呢好陰公嗰啲。
阿雄仔咪同佢一模一樣樣囖。
係嚹。一開始就俾人打𡃉嚹嗰啲。
係嘞。我哋都係噉做𡃉。噉哩套戲呢，噉𠻺因為奇怪地，即係唔係奇怪地，即係好少有話有個喜劇而咁低成本能夠喺今屆奧斯卡四項題名呢。包括最佳影片喇。
唔只𠻹啊。佢喺英國都-即係歐洲都攞咗一啲獎項𡃉。
攞咗好多獎項。
即係𠻺歐洲嘅最佳影片啊，今年。噉亦都係又得到一啲民意投票係即係最喜歡嘅電影來𡃉。喀。
嗯嗯。噉𠻺的確係一套好有創意嘅電影。即係就噉以編劇-wise去睇呢，佢嘅創意真係好好啊。噉但係你話論喜劇呢，真係唔夠香港戲好笑𡃉喎我覺得。
係。唔係咁頻密節奏嘅笑話。
佢哋唔-唔頻密𡃉。同埋有啲場合可能慢𡃉𠻹啊。但係佢係一套好小品嘅戲。拍出來好小品，但係佢背後嘅意識好強啊。即係大意識。因為佢一講就講哩個Sheffield哩個地方呢。譬如你有睇足球呢就知嘞。錫周三嗰度啊，或者錫菲聯呢就係嗰個地方嘞。就係一個鋼鐵城來𡃉。
啲工廠𠻺爛爛溶溶噉樣啊。
佢就一開場講廿五年前嘅-嘅嗰個城市呢係一個鋼鐵城呢。
好輝煌喎當其時。
一cut就已經廿五年後呢，就爛晒嚹。冇晒工業啊。噉就講一班失業嘅人，一班失業嘅男人，幾個分別都面對自己嘅問題𡃉。噉就要揾錢嚹。好簡單，佢揾嘅錢唔係好多，大家揾𡁵，talkingabout係揾𡁵係一萬幾千蚊港幣。但係佢係好需要哩筆錢喇。噉其中有六個人喇。噉𠻺主角呢就係，誒，《迷幻列車》裏邊其中一位啊。就係一個鬼佬黃毓民來𡃉。一模一樣。
講嘢好行嘅。
連把聲都似𡃉。又係細細粒粒噉樣嘅。佢就係嘩真係行到呢，佢嗰條線根本就係《阿郎的故事》橋來嘅。就係有個仔，噉𠻺兩，同個前妻呢就爭撫養權嘅。但係就爭一筆錢，就唔夠。做乜又揾唔到工做。噉𠻺-誒…
就好蝕底啊，即係如果喺哩一個法庭上面。
係嘞。就輸梗嘞。
個法官多數會判俾哩個妻子。
噉但係噉嘅情況佢做乜嘢呢，啲人都同情佢𡃉。為咗個仔，做乜嘢都得！
同埋最緊要係因為喺戲裏面佢亦都得到佢嘅仔喇，個仔𠻺幾歲大喇。即係十歲、八歲度喇。開頭佢覺得佢阿爸好戇居啊做哩啲事，醜啊。但係慢慢覺得佢呢佢話即係佢𠻺覺得佢努力去做一件事啊。然後得到佢個仔嘅認同嘅。噉一條噉嘅線喇。噉另外一個呢，就係一個佢哋哩班人以前嘅foreman啊。即係一個上咗年紀嘅呢。就係以前佢哋嘅管工來𡃉。
係。大佬來𡃉。
大佬來𡃉。但係呢就係好英國典型嗰啲呢，即係幾時都打晒呔，着晒西裝啊，着件乾濕褸嗰啲呢。就唔敢話俾佢老婆聽佢失咗業好耐啊。佢老婆不斷重喺度用信用咭使𡁵錢𡃉。噉就面對𡁵一個經濟危機，中年經濟危機嘞。噉𠻺後來亦都加入咗。開頭唔啱𡃉佢哋。噉另外一個就肥仔嘞。根本上對自己嘅身體𠻺又有個-有個恐懼𡃉。
係。
噉另外就同佢太太之間呢亦都有個中年婚姻危機𡃉。即係覺得太太，冇理由我太太會重-重愛我吖。即係我事業又唔得，要樣冇樣，要錢冇錢噉樣。噉另外有個黑人嘅。就係鬍鬚阿伯，就成五十歲嘅。點解會揾到佢？因為佢要揾個人教跳舞吖嗎。而哩個阿伯係識跳所有爵士舞，只不過係因為骨頭硬。即係跳起身，跌落地下之後就起唔到身𡃉嘞。但係之前嗰段係得嘅。
拗咗柴。千其唔好俾佢拗柴，拗柴𠻺死火嘞。
只要唔跣低。
喀。唔𨃩低都得𡃉。
一跳一擘，一隻一字馬就成日係噉嚹。即係企咗喺度，就係噉樣𡃉嚹。
揾人扶返佢嘅。
喀。噉另外一個呢，就哦哩個另外一個呢就係即係六個人就最靚仔，最適合跳哩種舞𡃉嚹。就係骨感，有肌肉型嘅。而且係亦都係雄偉嘅。即係佢哋有一場就係即係大家目定口呆嘅。就係，哩個係全場即係覺得係至骨感嘅一個嘞。
喀，就而家封面影幅相就係佢企喺面前嗰個吖嗎。
唔係。嗰個係阿鬼佬黃毓民，嗰個黃毓民來嘅。
唔係（）？哦黃毓民來嘅。
噉就係其中一個噉啊。另外一個呢就叫做裙腳仔feel嘅。就有個阿媽呢患重病啊。噉佢自己好-好內向，好-好，𠻺即係叫做裙腳仔喇所謂。噉佢就邂逅，因為佢想自殺喇。幾個人見到佢想自殺𠻺幫咗佢呢。跟住就：「吓？點解自殺啊？」噉樣啊。噉就終於成為咗六壯士呢，就沿途套戲就講佢哋每個人條線係點啊。即係你話譬如佢𠻺講到佢哋條線嘅時候呢，就係略係慢嘅。即係唔似港產片（）。但係因為嗰啲線係質感啊，同埋實啊，我諗喺好多英國人係可以feel到哩種-feel到哩種感覺啊。
有共鳴。即係可能佢哋嘅生活就係噉樣樣啊。
嗯嗯嗯。而佢哋亦都寫𡁵嗰樣嘢就係話，誒，個婦權喇，女權開始當道喇。嘩嗰邊樣樣嘢都好唔蓬勃，係睇艷舞好蓬勃啊。即係每個人俾寧願俾十鎊入去睇呢，都冇問題啊。佢終於忽萌奇想就係：「佢哋跳得，點解我哋唔跳得吖？」噉𠻺到最後尾大家各有各自己嘅心理障礙衝唔破啊。
係。
到最後尾終於能夠衝破啲心理障礙之後呢，而且佢有個特點就係有一個人challenge佢哋話：「你哋跳，唔係啩？你哋點啊？」佢話：「我哋會gofull monty。」因為其他艷舞都係會最後尾有着返啲嘢嗎。佢話今次我哋最-最特別嘅係全裸。
喀。我哋除晒。
噉樣啊。噉𠻺ending呢真係一場，佢哋…
出位。
赤裸裸。
排-排咗好耐。由好-佢哋好九唔搭八噉跳呢，到後來一場都幾-幾專業嘅一場艷舞。噉個導演嘅拍法亦都幾似嗰陣時睇過《猛龍過江》呀，咪成日李小龍喺度講腰馬合一𠸏。起腳應該噉樣𠸏。但係每次佢一起腳前就cut咗嗎。要打交𠻺去咗廁所噉樣。
一路佢講個過程啫。嗰段舞𠻺最後尾先睇嘅。
噉呢，成套戲都係𡃉喎。佢一開場就有人喺度跳艷舞，其實全部都見唔到嗰啲艷舞係點樣𡃉喎。佢哋排練就排咗一陣呢，就停𡃉嚹。即係唔會俾你睇晒成件事𡃉。係到後尾大家先睇到嗰件事。噉𠻺感覺幾同嗰啲台下-即係台下有成四、五百個觀眾睇佢哋做哩件事嗎。亦都大家一齊覺得好興奮𡃉。噉𠻺我覺得喺創意上真係好冇得頂𡃉。
係。
係。
噉但係如果哩套戲我覺得香港又開得𡃉嚹喎。即係基本上我哋揾到六個呢…
甩皮甩骨。
甩皮甩骨嘅。
甩皮甩骨嘅。即係哩啲唔難揾吖。我身邊盡是哩啲人喇。
係。盡是。
八兩金。
八兩金、張達明。
李建仁、谷德超。
真係。
谷德超、田啟民、李力恃。即係已經…
已經開得嘞。
我驚突人啊。即係𠻺其他啲行埋來，我都唔知點算啊。
重要係編劇、導演、監製喺晒度𠻹喎已經。
齊晒喇已經。
齊晒。自己做埋。低成本。
低成本。三百五十萬美金啊你開？我哋三百，二百零萬拍晒嚹啩。
港紙啊重要係。
係啊。噉我覺得呢就可以分別係呢，第一件事就係因為-因為禽流感呢，而冇嘢做嘅雞販。即係哩個雞販喇。
哩個就係李力恃來𡃉嚹我覺得。
係啊哩個。第二呢就係酒店，誒，唔係酒店，酒樓結業嘅豬肉佬。即係斬叉燒。哩個係我來𡃉。哩個係我來𡃉。跟住哩個地產經紀。因為地產市道低迷呢…
哩個我來𡃉。
哩個你來𡃉，贏咗嚹。
係啊，我估到。周圍帶人睇樓。
一個大學出來呢…
揾唔到工做。
即係，目露兇光。揾唔到嘢做。嗰個甜筒輝來𡃉。哩個阿輝來𡃉。跟住一個就比較有錢嘞。即係𠻺一個揾過錢，揸住好多金鏈啊。即係一生嘅積蓄呢，喺股票裏便輸晒嘅。
八兩金。
啲八兩金來𡃉真係。
而佢老婆又逼𡁵佢。
但係呢佢又重疊咗另外一位呢，我想加多位新移民𠻹。即係啱啱到港嘅新移民。即係佢係對香港𠻺充滿憧憬。
唔係。佢諗住揸槍打劫，但係又唔係好敢嘅。
喀。即係噉呢，就有六個人嘍喎。
噉𠻺搞得𡃉嚹。
又係分別就-即係出到我哋香港時代背景喎。噉呢就真係唔知點算嚹。我就好心郁郁想拍嚹。真係唔知點算。但係就幾好睇啊。因為佢，你話，誒，能夠喺奧斯卡即係攞最佳-，即係提名最佳影片，係因為佢帶出到嗰個背後個時代。
時代嘅意識啊。
哩個係所謂即係嗰個時代氣息呢。另外一個我覺得有趣嘅地方呢就係話佢嗰個男性主導同埋女性主導啊。即係𠻺喺嗰個社會嘅一個嘅轉移啊。即係譬如話你頭先所講，嗱我就未睇哩套戲。
係。
譬如聽你所講呢就哩啲男士呢多多少少呢係因為女-佢哋嘅另一半啊，個太太嘅關係呢，譬如話一係就唔敢話俾佢聽自己失業喇，一係呢就要同個老婆爭個仔喇。一係呢就即係𠻺譬如話又有中年嘅婚姻危機。覺得個太太冇乜嘢理由愛我喇。係因為即係𠻺哩啲都係因為女性啊，嘅另一半而構成佢哋嘅問題。然之後呢佢哋就即係𠻺陷於-陷於一個困境。陷於一個困境之下呢就要突破。突破嘅時候呢，就係點樣去救贖返哩一個突破呢，就係因為要靠啲女性入場呢，重要係嗰批唔係靚女喎。就係啲師奶輩呢。
喀。即係嗰隻腳，四十幾吋腳瓜瓤着條豹皮褲嗰啲呢。
即係嗰批來到呢就係幫佢哋…
係接受佢哋。
係嘞。渡過返哩一個困境，從而係獲得一個掌聲啊，接受返佢。就唔係話佢哋自己原本嗰半。但係其實即係當中我覺得有個好有趣…
哩個因果幾有趣啊哩個。喀。
好有趣嘅即係𠻺話男性同埋女性即係喺哩個社會嘅，誒，分割面裏邊呢，即係嗰個兩性關係嘅地位嘅逆轉。以及呢就係話嗰個到底係邊個話事，邊個去到尾係即係掌管咗好多嘢噉樣。
嗯。同埋佢寫嗰樣嘢幾有趣就係話佢揀艷舞哩一個topic真係冇得頂囖。即係男艷舞。因為荒謬吖嗎嗰個處境。嘩去練哩樣嘢已經好荒謬。另外沿途大家都驚，有心理障礙，因為佢諗住去好遠跳𡃉。即係冇人知𡃉。吖到後來原來好多人知。通咗天之後呢，佢哋驚，到變英雄嗰個過程又好睇𡃉。
即係點樣衣錦還鄉呢？基本上係。
喀，喀，喀。同埋俾人接受啊。即係大家通常：「我跳。」「你跳艷舞？」「係啊。」「喂好嘢喎，嘩你hero啊。」即係噉樣無端端會得到啲噉嘅嘢呢，係幾有趣𡃉。成個過程幾好玩𡃉。
但係佢冇俾人哋柴臺咩？「喂你去跳艷舞呀？」
冇啊。老實講，如果你…
一來就已經顧住笑嚹，係唔係啊？
唔係。因為佢哋攞咗一個唔係強項嘅。
係。
就即係佢哋譬如我就覺得喺哩一個劇情上面可以自圓其說嘅。因-因為一般來講，就算你話，誒，美國嘅（）嗰批好forsa嗰啲呢，四十幾吋胸嗰啲…
皮帽啊嗰啲，係唔係啊？
噉呢就佢哋其實跳到最尾都係剩返個G-string。因為其實主要G-string係愛來俾人攝錢落去嗎。
係囖。冇咗點樣收錢呢？真係。
就唔會真係有話係…
Full monty。
即係Full monty吖嗎。噉佢哋而家就係話：「係啊，我哋係甩皮甩骨啊。但係我哋係Full monty啊，點吖？」即係佢敢吖嗎。
同埋因為佢哋鎮唔係大呢，成間，啲人都識晒𡃉。即係突然間你街-街坊走去（），我都捧場啊。唔好話，你有一日你張達明去跳，我都去，我都睇。
即係開心𠸏哩件噉嘅事係。
噉但係-但係戲中嘅演員都需要一個叫做即係學我哋嗰日講過…
心理過程，係唔係啊？
心理過程。即真係Full monty𡃉。即係你要去-去做演員都幾係嘢。
要克服返佢嘅。
要克服哩樣嘢𡃉。喀。
幾係嘢𡃉。
噉但係就我都幾推介哩套戲。因為喺創意上真係好好睇。同埋你都見到係一個幾惡劣嘅經濟環境之下拍嘅。即係三百五十萬美金喺嗰邊來講，其實等於三百五十萬港幣度𡃉咋。
係，都要使好多錢𡃉。
因為好多crew啊，好多無厘頭嘢，洗咗喺cateringtruck啊。
供會啊嗰啲一定要做。
噉你能夠得到嘅資源都唔大𡃉。噉如果拍套噉嘅戲出來呢，即係大家，尤其我哋做創作嘅，更加應該效法下，睇下有乜嘢計。諗新計仔囖。哩啲𠻺真係新計仔來𡃉。
噉𠻺演員方面，你會覺得邊個係突出啲呢，即係如果喺六個裏邊？
鬼佬黃毓民好嘢喇。即係可以講主角喇。
即係lead𡃉嚹嗰個係？
喀。就肥仔冇辦法，因為我代入得太緊要。噉而個個呢嗰種演繹方法都好好。大家都真係好實淨啊。即係冇-冇一個-即係雖然佢咁荒謬處境，你俾我哋香港好多時就會擠眉弄眼。
即刻誇咗，係唔係？
係誇咗。但係裏邊全部冇啊。都係一啲好生活嘅一啲笑料來啊。同埋好愛即係我講幾講，掹皮帶fek6親隔離嗰啲呢。好似我哋班嘢啲性格吖嗎。
噉但係同埋成套戲呢，儘管係一個喜劇或者荒謬嘅主題。但係淡-即係滲着淡淡嘅無奈啊。因為喺一個社會裏邊，經濟真係低迷嘅時候，揾唔到嘢，真係係揾唔到嘢做，噉點呢？唔係唔揾喎佢哋。譬如嗰個主管就不斷去揾嘢做喎。但係係揾唔到。噉點呢？真係要做哩件事，佢話…
即係有決心。
佢一路練剝衫。佢話「你自己人面前，你都剝唔到？」噉跟住佢一路剝喎。「我本來做份好工𡃉。我份工唔錯𡃉。」一路一路剝。
即係講返件心理過程出來，係唔係啊？
但係幾十歲呢，即係攞命嘅地方。係有一種笑得來係一種無奈喺度。即係當你一個人，真係有一頭家，而真係揾唔到工嘅時候，噉點算呢？
要將自己哩個即係所謂你話佢係尊嚴又好，將哩一種尊嚴呢，即係來到販賣嘅時候呢，有陣時都真係幾悲𠸏。
幾悲𡃉。
但係好多時呢我覺得即係嗰個尊嚴係我嘅包袱囖。如果我-對哩套戲好嘅好處就係，吖，佢竟然放得低呢。好似即係另一個重生噉樣啊。
即係如果你識諗，放低啲嘢，放低包袱，或者放低老婆對你嘅睇法喇。即係個老公就，硬係呃住老婆。吓，日日都出去。出去返工就唔肯。譬如可能個老婆有份工介紹俾佢𡃉。或者做一啲女性啲嘅，譬如臨時煮飯噉樣。佢係都唔肯做，所以就即係困-有困局嚹。而家打開咗，反而有個新嘅出路。
嗯。另外譬如佢以前鍾意《五個相撲的少年》啊，或者《談談情跳跳舞》哩類戲嘅觀眾呢，會更加好鍾意哩種戲。因為佢係啲淡啲而人性，同埋生活嘅笑料嘅戲來𡃉。噉另外睇完之後都對我有振奮。因為你話下下《鐵達尼》咁收得呢，我𠻺真係唔識拍，亦都冇噉嘅資源拍。但係《Full monty》哩啲呢，真係純粹用腦，用idea去諗嘅戲，揾啱演員去做呢，就有噉嘅成績呢。即係無論票房上同埋哩個話，誒-誒，獎項方面啊，或者提名呢，都得到咁多嘢，口碑咁多嘢呢，噉𠻺對我來講都有振奮。即係對大家創作人來講共勉之啊哩啲真係。
頭先阿Vincent呢講𡁵光豬六壯士呢。
係。
即係點樣喺香港湊夠六個呢？
係。
其實哩個行業呢，即可以去揾下啊。
有幾百人喺度啊。
幾百人喺度坐喺度，同埋佢哋嘅形都係啱𡃉。
係？
就係呢就喺雀仔街啊。賣雀仔嗰啲阿叔啊。
玩雀六壯士。
玩雀。
玩雀。你諗下舉住個雀籠喺度即係做光豬六壯士，幾開心呢。
嗰啲係冇雀玩六壯士。
冇雀。喀。冇雀而老雀玩嗰六壯士噉。因為點解就話呢，佢而家呢就禽流感影響之下呢，即哩兩個月以來呢，冇雀仔入口啊。
哎吔。
同埋佢入口都入到啫，但係嗰個過程呢，相當之繁複啊。
係。又要檢疫啊。
係啊。
又有好多樣，又要證書證明啊，原產地又係點啊，各樣嘢，喀。
要證書證明啊。
噉𠻺的確係煩嘅。即對於相對於過往即係話：「吖，訂批雀返來啊。」即係噉樣。
要入就入𡃉喇。係啊。整咗批可能了哥。噉樣可能了哥就自己來𡃉喇。
係喎。噉𠻺真係忽略咗喎。即係以往禽流感嘅時候淨係掛住啲雞販。
啲雞農啊好慘啊噉樣係…
甚至我見到啲運雞嘅工人啊。
嗯。
有啲門市啊，噉嗰啲都係受到影響啊。
係。
咪即係最多你都係諗到去啊啲鴨鵝𠻺點呢，即噉吖嗎。
係。
好少就係話，唉，噉雀仔街嗰度嗰啲了哥啊。
喀。
鸚鵡啊，相思啊。
嗰班-嗰班（）。
係。
而最盡嗰陣時我諗到，嘩，佢見到啲友就話中國或者香港去嘅…
幾萬蚊嗎嗰啲。
着羽絨衫呢，都可能會受到保護。
着羽絨衫呀？哦係啊，係啊，係啊。
都受到管制噉樣囖我覺得已經係。咦都幾離譜𡃉嚹喎，即棱到嗰邊。吓，原來我忽略咗雀仔哩一班。
係啊。因為其實雀仔，你諗雞幾錢蚊隻啊，幾-幾-幾十蚊隻，你話係唔係？有啲雀佢就好貴嗎。
係係。
即其實幾千蚊，幾萬蚊噉樣賣唔去。
尤其以前你老細，你個老細好鍾意養雀𠻹喇。
係啊。係啊。
阿…
阿翁生啊。
阿翁生啊，翁世傑先生啊。
翁世傑。佢嗰陣時養好多𡃉。有啲即係精品來𡃉噉樣啊。
啲鸚鵡啊，了哥嗰啲噉樣，喀。
喀。噉但係我見到即係有啲記者去睇個情況呢就係七十幾間商戶呢，剩返二十幾間開唧。而開嗰啲，問嗰啲阿叔呢又話：「冇啊。哩個月，雀就冇賣過。賣唔到。賣到兩個籠咋。」噉樣。
（）
幾可憐呢。即一間雀仔舖只係賣得兩隻籠。
就係因為可能係譚小環要再出碟。
係喇。一攞去，要嗰幾隻就賣，做道具嘅，買兩個籠。
或者係歡樂今宵啲人要扮譚小環。
就舉住，冇雀企喺度。噉我真係驚，佢哋真係失業嘅情況好嚴重啊將會係。噉而家呼籲𡁵就係可唔可以簡化個手續呢？即係唔使需要去到文錦渡，因為經過咁多重嘅檢驗噉樣。同埋即係運過啲簡單啲嘅-嘅手續，佢就可以運啲雀返來賣噉樣。
但係哩個非常時期呢，我諗𠻺好難話叫佢放鬆𡃉。
係。
即係面對咁廣大市民嘅健康啊，全港市民…
檢都要檢𡃉嚹始終都要。
噉同埋雀仔街，新嘅雀仔街真係未去過。但係嗰度唔知佢哋而家係點樣𡃉。係即係入屋舖來𡃉嚹，係唔係啊？
咪又係雕晒，有牌匾噉樣呢。
都好鬼靚。即集古村嗰啲噉樣啊？
好鬼靚。即鐵閘拉落來鎖住啊。
哦。
即係譬如白色雕牆嗰啲囖。
即係企理囖。
企理啊。
企理𠸏。
係。
噉我覺得呢，其實就係話，如果你話喺以前舊嘅雀仔街呢，誒，會唔會因為佢嗰個環境設施其實同就係話即係禽流感，即係雞隻嘅起源。
有冇關係啊？
第一樣呢就係話，啊因為啲衛生情況唔好啊。
嗯。
噉搞到啲即係糞，即係雀糞啊，雞糞啊，噉樣呢，就會成為哩個傳播嘅渠道。
係。
或者啲籠啊，好污糟啊，好耐都唔清洗啊噉樣。噉但係而家搬咗去哩個新嘅呢，噉基本上我覺得…
乾淨啊。
係嘞。即係個衛生環境起碼應該來計呢，就即冇咁高…
企理先喇。
嘅年資啊，或者係年份喇吓，噉𠻺變咗係，誒，應該係清潔上邊啊，或者係衛生方面都應該比較容易控制啲。
係。
噉係唔係即係可以譬如話令到哩啲原本係以賣雀為生嘅雀販…
係。
可能即諗住有返一-一線嘅生機囖。
咪玩開雀嗰啲慘吖嗎。譬如玩開雀我唔知，即係我未玩過吖。我淨係，可能佢幫襯開嗰間買嗰啲糧嘅，嗰啲牌子嘅。即係我啲貓就會𡃉嘞，食開嗰隻牌子，買唔到就死火嘞，唔食嘢嘅。
嗯。
雀都係蜢𡃉啫。
玩開嗰啲係唔係都係嗰隻蜢𡃉喇，係唔係啊？
有-有一間呢就賣開，誒，家庭用品嘅，就即係實惠嗰一類嘅。就爭取到六成嘅減租啊。噉樣就即係令到個商鋪呢，打咗支強心針，就堅持就再去講噉樣。
重有得搞。
喀。但係其實而家已經變咗攻防戰𡃉嚹。即係你有過牆梯，唔係，你有張良計，我有過牆梯𡃉嘞。
你有過牆梯。噉𠻺點呢？
我就出多自己一條張良計噉樣啊，喀。
哦。我有禽流雞。
係嘞。噉個情況點呢？就而家呢，即係譬如而家出好多招數𡃉嗰啲商舖喇。第一最簡單嘅就扮可憐先。即係同人哋講：「喂我哋好慘啊。」
好淒涼。都其實都唔使扮。
上去想囈喇。
你行出去望下。
影啲相啊噉樣。
你淨係叫業主來吖。
係囖。
喂但係業主唔理你嗎。坐喺office裏邊，靚靚哋噉樣。
唔係，噉你扮可憐都要嗎。
係啊。一係話俾佢聽點可憐法囖。
你咪拍嗰度情形俾佢睇囖。即一餅…
係嘞。拍低個情況。
廿四小時有錄影帶。你一路fast-forward呢，你都見唔到有人行入過來𡃉嚹。其實係-唔係啊…
以為係定格。
自己郁來郁去囖。
啊一日係噉擰頭囖。係噉一尾反覆擰頭囖。
自己擰頭。
反覆擰頭。
就冇人行嘅噉樣。噉𠻺另一招呢，都係都幾work𡃉。就係即係借助輿論嘅壓力𡃉。譬如佢行，即係遊街啊噉樣呢，噉啲報紙梗賣嗎。又即出晒啲廣告啊噉樣。
或者打俾大班。
喀。打俾大班去講。噉𠻺有啲壓力俾佢哋嘞，噉佢就有反應。
唔係啊。即係對上兩個禮拜噉呢，尤其是譬如話尖沙咀啊，嗰啲大型嘅即係商場啊噉樣呢，都有啲商戶呢都提出呢，即同啲大業主呢就講可唔可以真係減租。因為尤其是即係個市又淡呢。噉𠻺遊客即係旅遊業又係即係淡中…
主打遊客嗰啲好慘啊。
再淡喇，吓。噉𠻺即係譬如話開間噉嘅洋服舖專幫西人做西裝嘅，噉𠻺真係企咗喺度。唔知做乜嘢。揸住把尺度來度去。
咪自己人做套西裝過年囖。
嘩！係喎。自己度囖。但係佢哋而家已經-即係嗰班呢，冇生意嗰班呢，已經進咗另一階段嘞。就決定唔交租啊。即係話，『哦，你喂，橫掂都冇，你來吖，清場啊，我都冇錢交嘞。唔交噉樣。』噉但係呢，哩個情況就即係業主又會即係封你舖啊，鎖你噉𠻺。
咪即係。哩個噉嘅情況咪等於即係嗰間執咗笠嘅酒樓噉樣樣囖。
咪係囖，係囖。拚pe5一樣囖。
係囖。唔交囖。閂埋佢噉樣。噉另外有啲呢，就即係已經開-即係預計到來有人封舖嘅時候呢，佢連貨都唔要啊。棄舖潛逃啊。嗰啲其實已經冇交三個月租𡃉嘞。冇交三個月租𡃉嘞。
嗰次我喺尖沙咀經過一間喺彌敦道呢，近尖沙咀區呢，誒，有一間電器舖啊。噉佢-噉佢就寫住一啲，誒，業主即係走人啊，即係𠻺嗰啲要貨-要錢唔要貨嗰啲嘞。
係嘞。擺喺度「自己攞喇」噉樣啊。
想入去睇。噉𠻺（）我自己買咗個相機鏡頭啊。噉𠻺問佢有冇單，有冇剩。佢話冇𡃉嚹。我話「點解啊？」佢話做埋今日，佢話根本就係個老闆走咗路。
噉冇保養𡃉嘞？
佢話而家哩啲呢，就係…
俾張單你又點吖？
啲員工福利來𡃉咋而家，係唔係啊？
而家就直程佢話出糧錢來𡃉。
係啊。
出糧錢。我話你噏個價喇，你噏個價喇。誒，佢譬如佢登二千四。噉我話：「喂有冇得平啊？」佢話你噏個價喇。
千二喇。
佢話『千零蚊喇，千零蚊喇。快啲喇。』
嘩哩種購物方式都真係幾離奇喎。
係啊。但係喺尖沙咀彌敦道喎。噉樣啲伙記見到都無限唏噓啊。「喂你睇下重有啲乜嘢要吖。嗰部黑-車Hi-fi睇下要唔要吖。」「睇吓，喂哩啲啱唔啱啊？」噉樣呢。即係我哋幾個人，即係見到幾個人都係拿住自己份人工搬來搬去啊。之後佢話個-個老闆就係因為股票嘅事呢就走咗嘞。已經唔見咗人嘞。剩低嘅就係一一-一間舖頭嘅貨。噉𠻺啲員工自己拎來賣咗去呢，就愛來俾自己…
得𡃉咩其實？
我唔知啊。我諗大家都拚pe5喇。
即係揾人封鋪。
你都咁拚pe5走咗嘞。佢話「總之呢，個老闆走咗之後呢，一個禮拜後呢，間舖頭就冇𡃉嘞。噉而家就得返一個舖頭嘅貨喺度。我哋賣得幾多得幾多。就愛來做我哋下欄。即係我哋啲遣散費啊，人工喺晒嗰度𡃉嚹。」噉樣。
頂咗來做喇不如幾個伙記。
邊頂得起啊嗰度啲租？
頂唔起啊真係。
頂唔起啊大佬。
噉嗰啲業主其實都幾辛苦啊。業主即係除咗有好多人示威之外呢，即係嗰啲大鑊喇。有啲細啲呢，即係不停噉收信啊。據佢哋講呢就話呢，收到信呢，就大同小異嘅內容喇，同埋標點符號都一樣𡃉，基本上。
即影印信來𡃉。
影印信來𡃉。
連鎖信。
喀。噉我哋而家就對哩啲嘅租戶即係要求減價呢，即係都有啲，誒，方法對付囖。噉一個呢，就係譬如即係鐵腕手法，就截電啊。截電。噉你冇水，冇電，你逼住梗係要走喇。
唔係。但係其實我又覺得即係調返轉。你話你收返佢個舖。噉實質你又租俾邊個呢？
你殺雞取卵冇用喎。
又係冇用，噉講啊真係。
即係好難重係有人即係如果你話即係除非做-唔知做啲乜嘢生意啊，係唔係？噉其實個吉舖一個，噉你租俾人，你一係就話泊車𡃉啫。十蚊。啊彌敦道噉樣轉咗入去，泊兩架車喺嗰個舖嗰度噉樣囖。
喀。有蓋車位。
係。有蓋車位。
都可能揾到啲喎真係。
頂住先喇。
頂住先啊，係啊。
即係好似啲地盤唔起呢，咪變咗做啲臨時停車場𠸏。
而家有蓋車位四千幾蚊個啊。
嘩地盤真係好叻啊。阿Wilson真係好叻𡃉呵？
成日攞啲地盤返來。
成日攞人哋啲地盤呢，好快劃晒啲線喺度𡃉喎。
係。都唔係好平𠻹𡃉喎。地盤嗰啲廿幾蚊個鐘𡃉。
唔平𡃉。唔平。但係我就，誒，好鍾意停喺停車場，因為唔使搭𨋢呢，唔使揾啊。
係。嗰啲一剷入去𠻺得𡃉嘞。
一塊爛但-就一塊大爛地噉樣入到去。
但係最驚佢要留匙囖。
係。實要。
好麻煩嗰啲。
噉𠻺係。講返你嗰個。喀。
講返我嗰個就話嗰啲業主呢，其實都有啲方法，有啲比較好啲𠸏。
咦真係由頭講一次喎。
就大家蹉商。蹉商啊。就話，「嗱，嗱，喂，我減唔到你，即係如果簽約同你減就唔得𡃉嚹。即係減開我以後點做生意呢？就嗱三個月，我減咗六成俾你。但係限期三個月。即希望過咗哩一浸啊。過咗哩一浸淡風。
係。即係大家捱過咗去。
起碼捱過三個月。即係最長一年期嘞。同你撐𠻺撐多四成，減四成俾你嚹噉樣。噉𠻺哩-哩個方法𠻺有偈傾囖。
唔係。又或者真係一個呢業主同埋哩個租戶呢，合作嘅一個新嘅形式啊。就係話呢，即係將嗰個租金呢就入咗去個譬如股份來𡃉。
生意額裏邊。
生意額。
係嘞。即係變咗係個股份來嘅。佢就佔咗個生意額嘅幾多成嘞，即係噉樣樣。原本呢，譬如你計開啊我舊年噉樣嘅情-，誒，同樣嘅時間噉樣先算喇。噉呢，就當中呢，哦，原來呢，我做過生意裏邊呢，有兩成呢，係交咗租嘅。噉而家呢，我做幾多生意呢，我俾返兩成你嘞。噉即係你話噉樣會唔會係一個方式，變咗大家可以共存吖嗎即喺度？
共存啊。
因為你-你-你話你封咗佢舖，噉你或者搞到嗰個人三個月冇租-冇租交嘞，噉然之後走咗路。噉你揸住個吉舖喺度又係黏紙。黏一頭半個月又係冇人租噉日日蝕。
亦都冇人負擔得起。因為有啲商鋪做咗咁耐呢，有啲基礎打得好，而都做唔掂嘅話呢，即係其他人貿貿然，你都話諗唔到…
邊敢搞啊？邊敢搞啊？
開一間新嘅舖頭，係囖。即係你話即係譬如話係零售業噉先。譬如你話賣電器。噉好講信心𡃉好多時候係。即係你做落啲客戶噉𠻺覺得你哩度，啊電器靠得住啊。
返頭客啊噉樣。
係。噉樣返來買。噉你𠻺話如果貿貿然開間新鋪，咦，又唔知係邊啲人喺度搞𡁵啊。
又冇信譽囖，哩啲咪。
即係可能又會係難囖。因為你商譽都係一樣重要嘢來嗎做生意。
係。Goodwill好緊要。即係而家譬如你就噉計零售業嘞，衫係首當其衝嘞。即係衫係最大單嘞而家。噉你話如果你有間吉舖喺度，你想租俾人賣衫都幾難嘞而家。第二件事，你話電器舖啊嗰啲噉樣，就真係講信譽嘅。即係講下返頭客啊嗰啲噉樣。貿貿然開間新嘅又係好難做。食肆𠻺重慘。來𡁵呢，執嘅多啊我諗。
你同埋你𠻺預唔係話即時去開𠻺開，要攞牌吖嗎。
要攞牌啊噉。
嗯，係囖，即係搞一大爛餐嘅。
同埋有啲係貴嗎啲舖頭。譬如你即係食肆嗰啲個爐頭啊嗰啲呢，個廚房係貴嗎。即係食-食裝修啊嗰啲。即係邊夠膽貿貿然去開啊？
投資咁大落去。
投資咁大。即係起碼係一兩年先至翻本嘅諗住，噉要長做吖嗎。
所以最好都係提供希望啲業主同埋啲租戶都能夠坐低傾喇。諗個辦法出來共渡哩個難關。減租又好，成為生意額又好，成為生意嘅一部份。噉就大家落去幫手促銷囖。即係會見到李嘉誠啊，李兆基成班喺度：「好平。好平。十五蚊唔買？有買趁手啊。」
「過來買杯嚹喂。」
除咗係，唔係，應該點講個感覺係？以下落來同你講嘅哩一個呢，除咗係即𠻺今個禮拜呢，誒，就最後一段呢就無聊嘅數據…
係啊。
誒-誒，或者係研究嘅報告之外呢，亦都係呢《無字頭八九十》呢最後一次呢同大家講哩啲嚹。
唉。
唉真係唏噓。
太過唏噓。眨下眼幾耐啊？五個月嚹。
五個月嚹。
五個月嚹。
早起身咗五個月。
卒之呢來到嚹最後一集嘅《無字頭八九十》嚹。
冇（）最後一集。
係啊。誒，多謝監製吖。同埋即係𠻺…
即係我喇。
其實監製係邊個啊？監製係你呀？
即係我囖。
即係佢囖。
哦，對唔住。做咗咁耐都唔知𠻹。真係唔好意思。
係啊。
喀。多謝倪震喇。你要多謝倪震喇。
多謝倪震喇。
多謝倪震喇。同埋超人一直嘅支持喇。
懷念超人喇。
懷念超人喇。係喇。
亦都多謝馬小靈啊。
係係係。
謝茜嘉啊。
茜嘉啊。
亦都多謝我哋新血謝茜瓜喇。
可惜吖，做咗咁快就，係喇。
《無字頭八九十》同佢合作咗咁短時間。
咁短時間。
就要結束嘞。
重有一個無端端肚痛啊。撇咗個李燦森喇。
係。
阿李燦森呢就唔止係肚痛𠻹𡃉。
係呀？
噉就應該今日佢會收到個報告，因為佢琴日睇咗醫生嚹。係懷疑佢係肝炎。
過瘦啊。
係啊係。
但係唔驚喇。香港好多人有肝炎。噉不如問一問…
但係琴日去真係好好笑𡃉。佢走過來，即係同阿嘉樂仔講：「嘉樂仔，你睇下我隻眼係唔係好黃啊？」擘大隻眼，伸到佢面呢。嘉樂仔即刻咁強嘅武功，佢都要lyut6一lyut6，褪一褪後。
真係褪褪呀？
「係幾黃𡃉。」即係噉啊。即係我覺得嘉樂仔有金鐘罩護底…
佢冇叫你…
都lyut6一lyut6啊。
佢話近來佢去洗手間呢發現重黃啊佢話。
係啊。
佢冇捉埋嘉樂仔入去睇咓？
冇，冇，冇，冇。
佢哋有講過𡃉。
其實有人提出。
有講𡃉其實。
閂咪嗰陣時有提嚹。
噉於是乎我就，「嗱嗱臨，唔好搞咁多嚹。快啲即刻去睇醫生喇。」
快啲睇醫生喇。
病向淺中醫吖嗎。
而且肝炎都唔係一件好得人驚嘅事。
係。
肯定醫好𠸏。
實有得醫𠸏。係。
噉𠻺多謝阿妹𠻹喇。喀。
係。文子喇。
文子喇。阿成喇。
阿成喇。哩啲喇。噉𠻺即係真係唔好意思嚹。
多謝大班成日過來探我哋喇。
係。亦都要…
有陣時間唔中請-請我食早餐喇。
係。
亦都要更加多謝即係廣大嘅聽眾一直以來嘅支持喇。
收音機旁邊嘅你啊。即係哩啲呢。
係。
噉𠻺真係呢今日我哋來到呢《無字頭八九十》呢就最後一集。
係。
係。
因為下個禮拜呢會變成《無字頭七八九》啊。
係啊。
哎吔。
真係慘啊真係。我已經諗住即係…
五點幾起身啊。
人生-人生自從返學之後呢，未試過即係喺加拿大讀書都冇咁，即係咁早嘅科我係唔會take𡃉。而且一定係冇attendance。
Take咗都走啊。
Take咗都係唔關事，一定係drop𡃉。就係已經連續五個月呢都叫幾有紀律地呢…
係。
咁早起身𡃉嚹。
係。
終於做完《八九十》諗住鬆一鬆，原來來咗個《七八九》呢。
係。
真係人間慘劇啊我話你聽。
我每日行出門口都有少少荊軻刺秦王嘅感覺𡃉。
噉乜嘢意思啊大佬？
即係-即係魚肚白呢。
係。
風嘯嘯兮。即係好淒清。
係。
側邊冇乜嘢人。得自己一個人上路嗰個感覺呢，有少少𡃉。
同埋我已經知道晒九龍城喺邊幾度有早餐賣囖。
係。
即係以往我係冇哩個習慣呢。早吖…
唔係。所以呢由下個禮拜開始呢你可以重新再發現呢…
即係六…
邊啲原本七點幾開咗嗰啲呢可能六點幾係未開。
未開啊。係嘞。
未開啊。而有邊啲咁把炮竟然係六點幾已經開嚹。
幾開心。輝虹前幾日話我聽：「Vincent，你以後唔再需要七點鐘度起身嘞。你得到嘅係六點鐘起身喇。」
咦咿，好帶挈…
幾開心啊。嘩無得頂啊，《七八九》。不過好𠸏。又可以同啲再早起身少少嘅聽眾傾，即係傾偈𠸏。
係。
係。
即係再陪你哋返工返學多啲喇。
而我哋做完節目之後呢亦都可多啲時間即係去運動啊，做乜都…
但係我哋都…
都重係朝頭早。
係啊。
重係晨早。
重係未起身啊𠻹。即係個人係未起身。基本上即係以前來講係未起身啊。
係。
返到屋企見到各人都重係瞓𡁵啊。
係。
係。
嗰種感覺。亦都唔使再同啲校車爭車嚹，爭位嘞。即係喇沙，譬如我返來嗰陣呢沿途都經常性同啲校車啊，的士啊嗰啲呢就爭路。
係。
係。
六點幾…
嗰啲過程裏邊你啲所謂爭啫。但係紅綠燈前邊停，即係你見到一班女學生行過，你都係喜悅𠸏。
會喜悅𠸏。
但係可惜我附近全部係男校。
係呢。即係比較慘啲。
大佬，學校網係好曳啊我附近。全男校係好差𡃉，你知唔知啊？淨係睇啲保姆車嗰啲帶-帶啲睇靚仔嗰啲…
係。
師奶。
帶住啲白色手襪嗰啲。
都已經即係饑不擇食，都望下嚹。
好淒涼。係啊。
係。而我對嗰啲即係呢，成日都即係，亦仔話：「唉，咁早起身點聽你哋啊。」噉樣嘅時候，亦都唔可以再要求佢哋再早起身嚹。
喀。
即原本就話：「你試下喇，早啲起身。」噉而家要再早嘞，唔好同佢講嘢嘞。
唔係。噉你可以聽-聽下半part嘅又得，即係你幾時起身咪幾時聽囖。
係。
冇所謂𡃉。依然都係咁好。噉𠻺並且亦都係即係預告要歡迎𠻺另外一位新嘅隊員呢。
係。
即係加入《無字頭七八九》嘅。
係。
係。
噉就係哩個黃子華嘅。
哎好嚹。
係嘞。
有人分擔埋真係好啊真係。
好啊。有個大單啊。
有個大單真係冇得頂啊。
噉𠻺係噉意講下哩個數據。我今日準備咗。唔講唔係幾好意思。就話火星呢。原來喺幾百萬年前呢，係有條河。
係咩？
係？
係喎。噉根據哩個太空總署嘅太空科學部副主任呢，就阿韓瑞斯呢。就係話呢，喺環繞火星軌道嘅『探索者號』呢，最近呢影返來嘅圖片係顯示呢。靠近火星赤道附近嘅南迪雅利斯峽谷底部係有個河床嘅。噉到底真係有冇火星人哩件事呢，又得到一個更加即係深刻嘅證實。就係話，火星係可能有生物。嗰啲生物可能呢就離開咗火星。然之後呢就喺太空漫遊之際呢，會唔會係來到，即係經過地球？
就彈咗落地球。
就做咗一啲就係我哋而家唔可以解釋嘅。亦都係即係令到『X-File』咁，誒，盛行。
咁好賣。
以至呢，寫來寫去都寫唔完嘅古仔嘅一啲解釋唔到嘅奧秘呢。
即係原素啊。
係嚹。嗰啲嘢呢，噉樣。
但係我實信有𡃉喎。咁大。
𠻺梗有。我都覺得有。
你信唔信有吖？
梗係信有喇。咁大個宇宙。就算火星啊佢有水，我都覺得有啊。就算冇水啊，我都覺得有啊。
係唔係啊？
可能喺啲地底裏邊有一啲即係唔知乜嘢蟲仔啊。乜嘢噉嘅呢。
我直程覺得係人。但係而家哩啲相呢，真係唔知點算囖。因為科技太發達嚹，電腦。以前即係相係好信得過嗎。因為我細個睇過-唔係細個嚹。幾年前睇過一幅相。就係話，唔知係火星定乜嘢喇。就係見到個地有個人嘅樣嘅面（）。
係啊。有舊石吖嗎。
係啊。噉嗰陣時，嘩，發達嚹。又係周圍拎俾人睇。跟住就得到人鬧喇梗係。
佢噉樣影嗰舊石，周圍噉影。梗影到個樣似𡃉喇。
唔係。因為地下真係有塊噉嘅嘢喺度啊。我真係信有人啊，剁出來嗎嗰舊嘢。
似啊。
噉但係-但係後來問。問來問去又話冇哩件事噉樣。好鬼冇癮。
係。唔係，發-發現副麻雀，噉咪信囖。即係如果喺火星度（）…
你最驚𠻺聽到人打麻雀，見唔到人打麻雀。
係囉。見唔到人嗎。
『碰！食嚹！』噉樣嗰啲呢。
係。『唔該，兩番。』
火星話，lik1gu1lik1gu1係火星話來𡃉。Gik1lik1gu4話
lik1gu1lik1gu1（）『六十番。六十番。』
都係得到詐胡𡃉咋。
係嘞。噉呢就即係到底人類嘅未來，或者係我哋嘅過去。同一個大自然，或者係哩一個一望無際，浩瀚無邊嘅宇宙，有啲乜嘢更加深刻嘅關係。或者係，誒，聯想一啲嘅聯想呢，噉樣。
喀。聯想一啲嘅聯想嘞。
係嘞。噉呢就係即係大家又拭目以待囖。
係啊。繼續聽我哋『無字頭』囖。
隨住『無字頭八九十』嘅過去，『無字頭七八九』…
嘅來臨。我覺得有啲…
我哋嘅前境會係點樣樣呢？
同埋夜晚唔好再叫我出來玩咁夜，或者俾咁多酒我飲嘞。我第二朝係要六點鐘起身。
唔係。或者四、五點先開始玩囖。四、五點先call佢出來飲酒咪啱囖。
乾脆呀？
係。乾脆。嗱，唔好十二點零鐘叫佢出夜街嘞。零晨街可以叫我出。
玩大啲。
係。玩大啲。
以後十一二點我唔出街嘞。係來就三點鐘，如果開始玩。
夠唔夠膽吖？
來吖！
夠膽，三點鐘call佢出來吖。
橫掂我六點鐘開始有嘢做。
午夜狂奔。
驚你呀？噉樣。
噉下個禮拜就七點鐘見嘞。聽日都重有。
聽日都重有。
周末版。
周末版。
周末版就冇變。
冇變𠸏。
周末版繼續都係噉嘅。
繼續休閒嘅。
係。繼續都係八點鐘𠸏。係。噉臨行之前呢，就，誒，你話係友情又好，你話係，誒，被惡勢力迫倒又好喇，吓。
用權先可以迫返來嗰樣嘢。
維繫住我哋哩個節目可以繼續做落去呢。
亦都更-更，就仍然有主持肯返來喇。
係。噉就即係唯有即係辛苦各位聽眾呢，聽埋哩隻歌先。
跟住呢就…
Mediumrare呀？
mediumrare。跟住呢就medium。然之後就done。噉樣嘅。噉每一個佢係詳細形容。我哋哩度呢整rare呢，就係會○@○@外圍係好脆。然之後入邊呢，係會見到紅色。然之後呢，就係如果係mediumrare呢，就外圍好脆，入邊呢係會見到粉紅色，加誒-誒-誒，即係淡嘅紅色。然之後呢，就到，誒，medium呢，就即係會見到粉紅色。Done呢，你就會見到一浸肉色即係噉樣嘅。好清楚嘅。
因為我去，誒，某啲叫做，都叫做食牛扒嘅-嘅主打店喇。我要習慣佢哋煮嘅方法𡃉。即係譬如逢官降一級𡃉。譬如我想食medium呢。
自己調節嘞。
譬如我食慣，我知。啊，我要叫mediumrare至得嘞。如果想食medium，要叫bluerare。直程要即係就佢。因為佢哋嗰班友仔呢，係好唔熟手神𡃉。即係要撞。
噉第一次實中招，如果噉樣。
實中喇。出來，「哎吔，點解係牛肉乾呢？實𠸏。喂，埋來睇睇。噉樣𠸏？」哎吔，佢話：「哦。Sorry。」噉佢換咪好囖。有啲唔換嗎。走去又解釋一輪啊，噉嗰啲。但係有啲就整得好食。但係佢嗰個準-準繩度唔夠啊。噉你哩個就真係一個好-即係好專家嘞。
嗰嚿牛肉係好食。
好專家𡃉。
係好好食。同埋呢，就係話嗰個溫度係好好𡃉。
溫度好。
即係當-譬如嗰塊牛柳喇，吓，即係噉一切，你切到過-一路慢慢食。以我嘅速度喎。食到最後三分一嘅時候呢，再切多片呢，都重有煙出來嘅。
哦，即係控制得好好喇。
係嘞。
重以你嘅速度𠻹喎。
係嘞。所以呢變咗呢就即係我覺得哩個係難得嘅。好難會做到嘅。通常我食牛扒，即係通常食到一半呢，我就好難再食落去。
噉𠻺係。
因為後邊已經凍晒𡃉嚹。
亦都冇鐵板𡃉喎哩啲。冇鐵板㷫住嗎。
唔係。鐵板就連塊板都凍埋嗎。
喀。已經凍晒。
我係可以食到塊板都凍咗。
已經凍晒。瓊晒油𡃉嚹哩個重。
瓊晒油。
（）不特止，即係起鏡都未食完一半嗰啲來嗎。噉囖。
配菜有冇特色啊，配菜？有冇都係嗰幾隻𡃉嚹，係唔係啊？薯仔波啊。
唔係。佢又另外有個俾你揀吖。
任揀嘅。
薯蓉。
就係譬如話，你可以揀薯蓉，可以揀椰菜，可以揀哩個叫西蘭花。
你有冇揀？你揀乜嘢啊？
我就揀咗哩一個薯蓉。
薯蓉有冇落gravy𡃉佢而家哩啲？
佢哩隻-佢哩隻就冇。佢哩隻呢就唔係用gravy。佢呢就係用garlic嘅。所以係，亦都係幾抵死。蒜蓉薯蓉呢係幾抵死嘅。
亦都食過。即係如果蒜蓉亦都睇得出嘅。第一，如果你食gravy，就睇啲gravy靚唔靚。如果唔係，就睇嗰啲蒜蓉。即係我亦都食過蒜蓉。嗰啲好得𡃉都得𡃉。
係係。相當得𡃉。
即係反而噍嗰嚿𡃉嗎。兩個雪糕球噉樣呢。好正𡃉。
唔係。佢係整一盆俾你𡃉。
一盆噉樣。
一兜噉樣俾你𡃉。
一盆俾你𡃉。喀。噉另外呢，就，誒，即係都係足夠份量嘅菜來𡃉。即係如果你嗌西蘭花，噉你可以選擇即係白熠又得，或者係，另外一個就芝士焗都得嘅。
嗰嚿牛扒有冇適量嘅肥肉喺度𡃉？
冇。我叫嗰個係瘦嘅。
全部靚嘅？
係啊。全部靚嘅。噉囖。
因為有啲人係鍾意食有少少牛肥嘅棱住嗎。
即係你都可以因應個你自己嘅需要嗌唔同嘅牛（）。
我諗你噉樣嗌，佢會細緻話俾你聽：「嗱，邊啲靚部份啊。」噉可以同你研究𡃉。
如果係即係成件事係香港冇第二間呢。即係得哩種口味呢。我覺得都可以試。
唔係。我覺得我會試一次𡃉。
但係如果有其他嘅即係類似呢。即係誒-誒，強打又一樣𡃉呢。就貴。
但係人一世，物一世。我要試一試啊。即係佢又係美國一間強打嘅連鎖店來嗎。我唔知有幾出名吖。但係如果你話研究到咁細緻，我都想去見識下。但-但係就預咗係貴嘢先囖。同埋你個lobster呢，係咪又係jaam5牛油嗰啲來𡃉？
誒，佢係，誒，其實都係芝士焗嘅，噉呢，但係佢個問題呢就，誒，佢成隻其實起咗出來，然之後切粒，即係將龍蝦肉切粒。
跟住擺返落去。
跟住再-再加返哩一個，誒，適量嘅草菇，即係mushroom。噉然之後呢，就焗。就擺落去釀住來焗嘅。
哦，即係哩種整法，即係因為以前喺美國食呢。食steakandlobster。即係啲粗糙啲嘅地方。佢𠻺將佢起半。即係起邊。跟住就熠佢。烚熟咗之後呢，佢就一兜鐵碟呢，就俾啲牛油同埋哩個蠟燭㷫住嘅。就㷫住哩個牛油。就俾你點住啲牛油食嘅。就都有佢個風味喎。
嗰啲𠻺煎嚹。
有鮮甜嗰種感覺𡃉。哩個就又係焗釀嚹。
焗釀嚹。
焗釀龍蝦噉樣。
噉你話係唔係好特色呢？唔特色。
唔特色𡃉。哩個唔特色啊。
但係呢，即係但係即係成件嘢就見到食力嘞。因為即係其實你，哩啲嘢呢完全你可以喺屋企做嘅。但係呢就第一，你未必有咁靚嘅嗰嚿肉。第二呢，你未必個爐呢有佢嗰個咁掯。
你個火溫未必好似佢咁靚。
係嘞。係嘞。就係哩樣嘢𡃉啫。
係侍應方面係香港人吖，抑或洋人來𡃉？
香港人。
香港人來嘅。即係冇言語上嘅隔膜嘅。
冇冇冇冇。
即係佢會解釋俾你聽。即係個service方面呢？
誒又唔係特別好。
不過不失。
喀。不過不失。
OK。
唔曳。喀。唔係特別好。
嗯。不過不失。
噉但係一隻你問我貴唔貴呢？我話貴。
我都貴。我聽到都戥你赤啊。
係。好赤。
噉我其實好賤格呢。我喺香港呢，好鍾意食一種呢，就係嗰啲茶餐廳呢。俾啲梳打粉揦到腍晒嗰啲牛柳呢。
（）牛柳來𡃉。
嘩一入口溶晒嗰啲呢。
喀。㗳落去嘅。
即係有陣時食…
喂，但係嗰啲你可以話即係你鍾意佢嘅特色，個口感。但係嗰啲嘅唔好處係乜嘢？真係冇牛肉味。
冇牛肉味𡃉。
因為啲梳打粉直頭揦晒啲牛肉味去，根本上。
同埋我好唔鍾意呢，食牛呢，係散𡃉。
即係成口潺潺地噉樣。
即係我硬係覺得我係頂唔順。我覺得即係肉係要有韌力嘅。
即係有一條做死屍噉樣啊。
佢係嗰隻係有彈力。
同埋我驚即係可能佢係即係冇死𡃉。即係-即係唔會有害健康。但我硬係心裏形住係有菌囖。
食咗好多梳打粉噉呀？
即係唔肯制啊。
但係-但係喺外國耐咗之後呢，就好掛住哩一種噉嘅整法嘅豉油西餐嘅揦到腍晒啲牛肉呢。即係樓下星仔都好鍾意𡃉。
或者係咖喱雞。揦到啲肉呢，嗰啲骨都散埋嗰啲呢。
哦。嗰啲係罐頭喇。
嘩，嗰啲真係。
但係啲茶餐廳剗咗幾年呢，嗰舊牛肉擺落口度溶晒嗰種感覺呢。哩個世界上，全世界都食唔到。係香港有𡃉咋。
係香港先有𡃉。
萬年梳打粉。
萬年梳打粉。
即係街邊呢，炸魚蛋嗰啲萬年油。叫我小心啲就係萬年梳打粉。
所以如果同泰臣。我成日覺得打拳之前呢，揾啲梳打醃下佢呢。就容易打好多。
一鎚打爆佢喇。
散晒！噉樣𠻺好開心。
有個印喺度囖。
凹咗。凹咗。嘩，真係梳打粉嘅威力真係好大啊。食嗰啲牛柳嗰陣時就見識到。
係。亦都係呢，即係豉油西餐裏便嘅一大特色。亦都係中國人烹調牛肉啊。
扼殺牛肉。
扼殺牛肉嘅原味。而從而昇華到另一個境界嘅即係一條秘技啊。
主要係俾-針對冇牙佬𡃉哩個係。冇牙牛柳一份噉樣囖。
喀。噉同埋亦都因為噉呢，你變咗你唔需要追求嗰個肉質。梳打牛肉係唔使靚。梳打牛肉係好平。
係入口溶吖嗎。「只溶喺口度，唔溶喺手度」嘅牛柳。
今日娛樂版呢關於一啲外國嘅娛樂消息呢。除咗就話Oasis呢一到達哩個澳洲嘅機場嘅時候呢，就話否認呢國泰航空公司對佢哋嘅指控之外呢。噉但係因為由於佢哋嘅往績呢實在太（）…
係。
喀。所以呢就即係雖然唔係好多人喺架飛機上邊，但係呢就大家都係…
都好似信下噉樣。
都係唔信佢講嘅…
即係信嗰啲航空公司。
喀。信咗個航空公司𠻺多過信佢喇。
即係但係哩樣嘢你點睇啊？嗱哩樣嘢呢即係淨係外國嘅歌手先做得到啊。譬如我哋而家噉樣諗。譬如黎明，去澳洲。然後呢就話返俾大家聽，黎明呢喺機上邊搞事啊，嗱。
噉呢又，喀，又騷擾啲乘客。監生要唱佢十隻主題曲俾啲乘客聽。
逼佢聽。
噉佢然後落-吓？要飛機-即係機長出來警告：「嗱，你要做返啲成年人應有嘅行為。唔係，以後我哋唔歡迎你。」
就講都冇人信。
如果係發生噉樣嘅事喺黎明身上呢，好大影響嗎。
負面新聞啊係。
即係你係完全啲fans係傻咗嗎會。
都係唔信𡃉。
唔信𡃉。
都唔信喇。一定唔信喇。
連啲fans嘅家長都唔信啊。莫講話佢啲fans啊。
噉但係如果再有真憑實據，大家就會開始：「咦，噉我係唔係應該過檔去郭富城呢？」噉樣喎。聽講郭富城坐機坐得好乖𡃉喎。永遠攬住安全帶𡃉喎。但係永遠外國哩啲歌手呢，即係為所欲為。
要有性格先至可-可愛𡃉。
佢照樣噉樣而家落機呢，啲fans照一樣，「嘩」噉樣，喀。
有性格啊嗰種叫做。
即係覺得係噉樣樣𡃉。噉我-我一路都喺度諗𡁵其實係唔係…
哩個係-係文化嘅迴異，我覺得。
即係我係唔係香港嘅歌手生錯地方吖？抑或其實我哋至係乖乖仔仔至係啱𡃉呢，即係哩樣嘢？
每個地方文化唔同𠸏。
係。我覺得都同嗰個文化同埋話即係佢哋塑做出來，或者佢未必係話刻意塑做喇。而係話即係表現出來嗰個，誒…
自我。
真我性情。
其實唔係。係真係講到最後就係市場係決定咗佢嘅行為啊。
佢嘅市場係容納哩一種行為吖嗎。
同埋佢本身kwaai4仔。係鍾意kwaai4仔。
係噉樣𡃉嚹。
喀。冇辦法。
佢出來嗰陣時都係噉𡃉喇，聽講都係。
係。從來冇乖過。
冇乖過根本。
但係香港係唔可以容納一個噉嘅人吖嗎，問題係。
係。
冇錯。
香港係一個曾經試過有一個叫做黃秋生嘅又出來唱下歌噉樣。香港就係…
「嘩嗰個人？」
唔得吖嗎。即係噉樣。係唔係啊？「佢-佢講粗口𡃉喎」噉樣。
係啊。
係囖。
已經唔得𡃉喇。
唔得𡃉嚹。
「佢講粗口喎。」
「佢上台唔化妝𡃉喎。」哩下已經都唔得嚹，唔好話講粗口老實講。
喂，香港係一個都容納唔到。但係外國就基本上你做親所謂嘅流行樂手，大部份嘅尤其是啲rock友呢…
係。搖滾。
就件件都係噉樣嘅。
係嘞。噉𠻺莫講話即係香港嘅市場，即係譬如話係消費-即係樂迷以至到即係fans噉講。香港嘅傳媒都唔容許𡃉。即係講粗口係彌天大罪來嗎。你即係行街，譬如去飲酒，即係然之後飲醉咗，會同另外一個異性企得埋少少呢，又亦都係犯咗彌天大罪嗎。你係去滾吖嗎老友。即係噉嗎。
真係啊。好想Oasis下一世…
所以其實即係大家執行哩一方面嘅警察嘅責任呢，係即係做得好好𡃉。喺哩一個道德啊，紀律方面呢，令到呢即係香港嘅娛樂圈呢都係好乾淨嘅。起碼我哋睇得到，聽得到嘅呢都係好，誒，潔白潔白好潔白嘅一個世界。
Yessir。
噉講到話通信服務嘅，誒，發展啊，同埋呢即係普遍嘅廣泛性來講。噉香港呢喺亞洲區來，都已經係算係相當-相當之厲害嘅一笪地方。噉雖然呢就係話而家如果統計呢。目前呢，哩一個，誒，手提電話用戶嘅人數仍然都係美國。
美國，係唔係啊？
美國就最大。噉但係呢，誒，哩個就係以即係每人有一部。即-即係出咗幾多部為…
係。
即係基礎喇。
以比例𡃉啫。
係嘞。就唔係計人口比例。如果計人口比例呢，我覺得香港真係即係認咗第二，都幾難有人認第一嚹。
喂，重要香港人…
香港幾部𡃉，香港人。
係哦。譬如張達明噉樣，有兩部嘅，有兩部…
喀。
有（）部？我見-我見阿林曉峰好多部𡃉。
我唔明點解佢…
佢即係得閒用下一部。
唔同人，唔同人打嚟吖嗎。噉𠻺知吖嗎。卒之呢就成排纏住腰呢，就係「ei2，死嘞。左二係邊個呢？」
邊個𠸏？
左二，唔係。後-後四。
唔好講錯名。
後四。後四重有一個。但係左二同後四同時響嘅時候呢，到底係聽左二先呢，定係聽後四呢？
後四先呢？
唔係你，好叻𡃉嚹。你用咁多電話嘅人呢，通常已經係同每一個都講，「嗱，淨-我淨係俾哩個電話號碼你。」
哩個電話係…
唔單止係噉啊。「我淨係俾哩個名你𡃉咋。Maggie。」噉𠻺每一個都Maggie，實中啊大佬。
哩條橋係你𡃉啫。
喂，講錯，點辦啊？阿張達明就唔同啊。張達明嘅理論呢，就係，「我會唔見嗎。噉我所以一定有個spare，係唔係啊？」噉樣。
所以佢銀包都有兩個喎，分分鐘。
即係你唔明。點解香港人。嗱，我呢就係好抗拒哩樣嘢嘅。即係我係比較即係走另一個極端嘅。我噚日先同人拗完。佢𠻺有一種人呢，就係你有部call機。我一call你呢，譬如佢收到個call機呢。du1du1，佢立刻要覆啊。佢一日，即係一分鐘唔覆呢。佢覺得「死嘞，有件-有件事未完啊。唔知點-唔知點算好。」佢-因為佢重有個噉嘅理論呢。就係話嗰一個call可能係一個人，係好緊急嘅時候。就係嗰一剎那call你。可能係要來救命嘅。你如果嗰一剎那你唔覆呢，可能就冇咗。因為佢自己試過啊佢話。佢𠻺唔知點樣自己神神哋飲醉酒，想死噉樣呢，就又-又-又怕死噉樣呢。就call個朋友。
即係其實嗰陣時只要有一把溫暖熟識嘅聲音話俾佢聽，「你冇事嘅。」噉樣。
有時𠻺會，想死𡃉喎。
直程嗰個，佢-佢係個朋友報警啊。「你，嗱，你嗱嗱聲去青山公路救嗰條傻佬喇。」噉𠻺「嗱，我就噉樣救咗返來嘅。」所以佢而家成世呢，就有個陰影就係，「任何人一call我呢，我就救命𡃉。大佬，哩-哩個call唔覆唔得嘅。」我就係嗰種呢，你call咗我，噉個call我𡃉權就喺你度吖。
覆唔覆佢喺你度啊。
噉覆你個權就喺我度來嗎，係唔係啊？你冇理由剝奪我啲權嗎。
唔係我整個call機來做乜鬼啫。
噉如果你一-一call我，就即刻覆。噉我咪即係自己放棄咗哩個權？我一定要自己留住哩個權。噉呢，我覺得「啊！靚啊我而家把聲，我就覆你嚹。」即係我個人係噉。
Mood到啊。Mood到就覆喇。
Mood到先覆喇。
噉哩個無線電話呢，就完全係放棄咗哩個權嗎。
如果你一揾就要揾到你嘞。
嘩！我覺得係唔可能嘅。我做乜嘢事無端端，望都望即係自己永遠有哩個「嗱我揾你就揾到。你揾我唔好咁容易。」有哩個無線電話呢，就任何時候，你就冇藉口嘅。du1，噉就來到𡃉嘞。噉所以呢，就有咗哩種嘢喎。
有個顯示。
係啊。噉就係話來電顯示嚹。噉𠻺來電顯示，其實我哋舊年已經開始呢，就係推出咗。噉但係呢，新近呢，日本有哩一個呢，就更加係進化版𠻹。噉𠻺日本嘅電訊-誒，電話公司呢，NTT呢。上個月𠻺推出咗哩一個流動電話定位資料服務啊。
重犀利過。哩個重犀利。
Check個冧巴就一定係有啊。
噉我哋而家亦都check到有一個冧巴呢，（）因為哩個-哩個趕啲啊。哩個如果唔係呢，就聽唔到𡃉嚹。
佢唔好意思講俾你聽點解啊。
冇辦法。喺機場。佢真係喺機倉裏邊。唉！
唔係。佢梗係收埋一、兩下絕招俾自己嘅。你要佢講出佢嘅絕招點樣，佢梗係突然間話，扮個電話收唔到喇。
好嚹。噉我哋接返呢頭先個手提電話呢。如果呢即係透過呢，就係話，誒，我哋頭先重要問佢，「你喺邊度啊？」噉樣樣嚹。但係你一透過呢，日本嘅哩一個NTT嘅哩一種推出嘅，誒，流動電話定位資訊服務呢。就你唔需要嘅。即係譬如我哋頭先噉樣樣。啊，我知道個來電顯示呢，就係話Vincent打電話來嘞。谷德昭嘅電話號碼來嘅。噉但係佢到底喺邊呢？噉你就可以呢，就打電話去哩一間，即係如果喺日本啊。
電話公司。
打去電話公司裏邊呢。就係佢會傳真有關哩個流動電話嘅位置嘅地圖俾你。到底喺邊度。嗱，噉我哋而家一收收咗張地圖呢。又知道Vincent呢，就的確呢喺哩一個機倉入邊。
洗手間呀？
嘅六十幾號嗰排坐位。
谷德昭完全冇Oasis嘅風範。你聽下。乖仔到嗰把聲。
好乖啊。好乖啊。係啊。
嘩，上到飛機。
好驚人哋知道佢打𡁵手提電話。
即係冇晒嗰啲「嘩，嘩，嘩！」嗰啲呢。
係，唔得。哩個真係唔可以喺外國做樂隊。
真係做唔到啊哩個。只能夠好乖地幫我哋做啲一，喂，大佬啊。想你揾個空姐唔係埋來講，「ohayoo」。
我嘅鬧鐘都識講喇，大佬。
你唧下佢吖嗎。
你要唧佢，你要，吓…
點啊？
即係要粗魯啲。我覺得你如果要玩佢就。
頭先太斯文嘞。
唔係。我哋唔係噉樣用哩個字眼嘅。我哋其實係一個測試。
測試下乜嘢？
即係到底哩個機倉嘅服務員可以嘅…
容忍度吖嗎。
忍受嘅程度去到邊度噉解啫？
嘩，其實我哋不妨啱啱測試埋嗰樣。就係佢繼續打哩個電話。睇下哩個電子干擾嘅程度可以其實喺真係…
實際上係幾大電子干擾𡃉。
其實，嗱，而家一路都係噉嗎。你電腦啊，乜嘢，乜嘢，熄晒佢。吖，如果你真係唔熄。
有冇人知呢？
係。有冇人知𡃉呢？有冇人-有冇人知。又或者如果知道嘅時候，會唔會太遲呢？即係嗰樣嘢。
係嘞。同埋有陣時有啲嘢就係話，未必係話你自己主觀地係要使用哩樣。我記得呢，因為我真係有陣時，而家-而家-而家個roaming嘅-即係嗰個遊覽嗰個服務呢，係即係，誒，遍及嘅區域都幾廣𡃉。只要譬如你係用GSM嘅制式。譬如你去，誒，台灣。除咗日本就唔得嚹。台灣啊，如果你去歐洲嘅話呢，其實全部都可以用得到𡃉。誒，即係亞洲一帶亦都係可以嚹。噉就變咗呢，好多時候你帶咗即係譬如，吖，真係有啲事嘞。即係講完個電話，「哎吔，好彩，趕得切。」上機前覆到個電話。bung4，噉跟住就收線。噉𠻺袋埋。噉𠻺諗住唔用𡃉，上到飛機。噉但係你冇諗住係要熄咗（）。
唔記得熄。
唔記得熄。係。我真係試過一次，係去到英國落機。噉𠻺，ei2，點解個電話，哎吔，着咗！然之後就好驚嚹。死嚹，嘩！好彩即係頭先，如果你有乜嘢事。因為嗰啲喺機倉上邊嗰啲句語係好嚴肅嗎。
好嚴厲嗎。
「請將你所有嘅手提電話關掉。以免呢對
又唔記得咗。
係嘞。又唔記得咗係開着咗個，誒，CD機𡃉喎。即係都會有哩啲噉嘅情況。噉𠻺真係要小心。
小心啲。
唔係啊。我覺得而家個問題就係，究竟真係有幾嚴重呢？即係我哋上飛機就淨係講個-喂，哩個到而家來講，對我來講就係話，係唔係一個神話來𡃉。即係係唔係嚇我𡃉咋。
嗱，我就覺得呢，就係話，誒，佢未必呢係去到真係話好-嘩！一開着呢，就有嗰個機倉呢，即係駕駛室入邊啲標全部pek3pek3pek3。
有可能。
但係呢，就因為呢，誒，實質上，每一種手提電器。
或者係有…
都會干擾𡃉，係。
佢個干擾。佢係個頻道都唔同啊。即係你話手提電話。嗱，都有咁多種唔同嘅型號嘞。佢就好難就係話，嗱，邊隻邊隻嘅型號嘅第幾代嘅邊一年嘅出品。（Sotunafi）一九六六呢就唔准帶嘅。即係噉樣。即係佢做唔到哩一樣嘢。噉你話甚-甚至乎好多譬如CD啊，或者電腦啊。亦都係有唔同嘅型號。噉到底佢哋喺運作，或者係操作嘅時候所產生出來嘅磁場，係有幾大呢？對於嗰台飛機，譬如嗰台係空中巴士吖。係哩個珍寶客機嘅哩個七四七嘅𠻺四八型號啊噉樣呢。都可能有唔同嘅反應𡃉喎。
唔係。所以我咪係覺得而家個情況就比較尷尬。因為佢要求你熄嗰部機…
佢呢就寧缺莫濫啊。
係，係，係，唔係啊。係好禮貌啊。即係佢等於，即係叫你「請扣上安全帶喇」。喀。噉樣。冇話-冇話你唔扣，好嚴重噉樣吖嗎。冇話要鎖起你。即係如果講到，喂，即係其實你可能其中一隻型號真係影響佢個飛航嘅儀器嘅說話。喂，你真係，喀，譬如我吸煙就危害健康，噉樣。或者，喀，點樣，違法會點點點，噉樣。喂，你真係起碼，嗱，你唔熄嘅說話呢，我哋有權對你採取以下嘅乜乜乜嘅法律行動。你要-你要令我感覺到個事態係好嚴重。
嚴重𠸏。
以至到陳輝虹唔會，「哎吔，唔記得熄喎！落機先。」因為而家實在太輕keng4我覺得成個感覺係。
即係如果以你哩個理論呢又係同返你講卡拉OK嗰個一樣。又係上機之前呢，就與其呢，就喺度睇嗰啲即係廣告片啊，或者係乜嘢嘅話呢。就應該播返一條呢，就空難嘅片啊又係。
係囖，譬如而-而家我哋啱啱講下華航。喀。噉如果其中一種揣測係唔係因為有哩啲噉嘅干擾呢，噉吖。譬如如果你真係證實咗。你真係要話俾我哋聽𡃉喎。喀。嗱，我哋，誒，有噉嘅記錄，吓。八三年同埋八六年呢，就係因為噉樣。
然之後就有以下片段。請大家睇下嚹，噉樣。
打電話之後就會點啊，噉樣。
喂，我哋而家真係成日偷雞嗎。又唔係話偷雞喇。有時真係唔記得嗎。熄嗰樣嘢。譬如電腦啊。諸如哩啲。同埋有時最衰係我哋身上嗰啲電子儀器多到自己唔知邊樣嘢係來𡃉啫。
係電子儀器來𡃉分分鐘。
電子錶唔知放喺邊。
電子錶算唔算𡃉啫？即係噉樣，即係我覺得係…
不過我覺得哩啲係公民教育囖，呵。我而家睇戲呢，或者上飛機都係𡃉。都會check一check個電話。即係我-我又唔知啲人嚹。可以喺睇𡁵《鐵達尼號》呢，可以du1du1du1du1。「喂，喂，啊，哦。一陣間見喇。啊，係。」
「放喇！放！放啊！放晒佢。同我放晒佢！」
佢-佢唔會諗下第二啲人。會唔會騷擾到人𡃉喎。
佢唔理𡃉。點會理唧？
即係我，本身我呢，入戲院同埋上飛機。我一定會睇一睇𡃉。即係一定要熄𡃉。因為我唔好意思會騷擾到人嗎。睇戲哩啲嘢。即係我覺得每個人嘅公民教育囖哩啲。
啊，哩句-哩個就高-高層次啊。
高層次啊哩個。
我哋比較低。我哋重要嚇你。「空難啊！大佬啊。」
即係你好冇意思噉樣對人吖嗎。你知唔知啊？
嗱，哩啲好-好孔子下𡃉。哩啲係。即係「己所不欲」啊。就「勿施於人」。噉𠻺講返呢，就係話即係譬如話哩啲噉樣嘅電話嘅追蹤系統呢。噉而家日本呢，發展到你可以攞返個資料嚹。因為佢透過嗰個網絡，佢就會知道你頭先打來嗰個電話到底係喺邊一個定點位嗰度發出。從而呢套返落去個電圖-地圖嗰度呢。就知道，哦，原來呢你就喺哩個九龍城嘅嗰個坐-坐標。噉如果對返地圖。咦！嗰度咪機場？噉𠻺機場又拍返喺個坐標。咦！嗰度咪停住嗰隻飛機？個飛機入邊嗰個排位有晒嘅。即係噉樣就知道，哦原來你喺嗰個spot嘞。噉呢，哩個嘅好處呢，佢哋呢就係話，點解要噉做呢？一則呢，就係方便好多家長呢。如果係有小朋友遺失咗，即係蕩失，就揾到喇。另外呢，就差人呢，亦都可以透過呢，就係話哩一個嘅追蹤系統呢，係知道譬如話有啲不法之徒係犯案。或者係透過電話裏邊進行一啲聯絡嘅時候呢，就會掌握佢嘅位置嘞。噉就即係哩個，誒，做法，佢哋嘅出發點就噉樣。但係呢，哩件事出咗來之後呢，就有日本有一啲嘅人權組織就話，噉樣其實係會侵犯個，誒，私隱權。
私隱權。
即係對於保唔保障到打電話出來嗰個人。佢都應該擁有一個嘅私隱權喇。或者佢真係唔想俾你知道。舉例就係一個男性。噉就要打電話俾一個女性。然之後呢，就要話俾佢聽，佢今晚唔返來食飯。因為佢其實呢，實則上呢，就喺另外一個女性嘅屋企嗰度，噉樣。噉就穿晒𡃉嚹。即刻就穿晒𡃉嚹。
係。即係喂，唔好講到咁遠喇。甚至乎就而家哩啲我哋香港用哩種。我都覺得呢，係有些少問題嘅。我哋香港用嘅就係基本上你一打去俾對方，對方呢就會收到，知道邊個打來，來電嘅電話冧巴噉樣。
來電顯示。
喀。噉呢，我𠻺覺得，喂，點解個邏輯會係噉嘅。
邏輯錯咗啊。
即係我打俾錢家樂。我唔一定想佢知道我嘅電話嗎。係唔係先？可能係錢係唔係啊？噉而家就唔係嘅。如果我可以唔俾錢家樂知道。除非我預先呢，就又設定咗。
打多幾個冧巴。或者，喀。
喀。即係我係覺得係應該調返轉來。就如果我想錢家樂知道我嘅電話。邊個揾嘅，我咪撳個掣俾佢囖。錢家樂亦都有權。吓？你唔講邊個啊，我咪就唔接你電話囖。
我就唔接你嘅。
即係應該噉先至係一個fair嘅-嘅-嘅-嘅系統來𡃉。如果日本哩隻呢就，嘩，更加離譜𠻹。我唔單止俾佢知道我係邊個，我喺邊一度。
咪俾你知道我喺佢屋企樓下等𡁵佢啊。噉樣呀？愛來識女仔用嗎哩招可以。
咪就係噉樣先至冇用啊。原本以前呢，就未有哩啲神話嘅。
伏佢，係唔係啊？
唔係。以前有啲神話呢，就係打電話俾你。然之後就係話，「乜乜乜。誒，誒，你而家得咗乜乜乜嚹。」噉然之後你其實自己喺下邊呢。
就揭開嗰道玻璃門。
「Surprise！」即係噉樣嗎。
而家冇哩啲surprise嚹已經。
噉你邊有得surprise唧？
冇晒嚹。
係唔係先？即係哩下呢又要變咗即係要商榷囖。
又要再諗諗下佢。
噉即係佢哋嗰邊呢，的確係提出噉樣。噉但係呢，就，誒，我估呢，應該即係日本人呢，佢哋諗得做哩啲呢，照計都幾透徹嘅。即係譬如話，喺一方面，民意方面佢哋會做好多嘅即係調查嘅數據啊。又甚至乎而家即係基本上呢，如果即係有差人話對於佢哋本身喺查案方面有實質嘅得益嘅話呢。噉我諗呢，即係應該都唔會推得翻𡃉嚹。但係問題即係話…
但係差-即係我成日覺得如果我係賊佬。嗱，其實哩樣嘢應用喺呢，如果你個主要嘅目標呢，係應付賊佬。我覺得一定唔work嗎。個賊佬咪喺哩度打，咪走咗去囖。放低個電話。留俾你使，好唔好啊？噉樣。日本啲電話好鬼平嘅。好鬼平，係唔係先？即係係對大部份嘅人係唔方便在呢，即係有些少鬼馬嘅人就好唔方便嘅哩樣嘢係。
有些少鬼馬。
你連唯一追女仔嘅。嘅諗住，哎吔，我樣𠻺唔得嘞。
追女仔，或者避女仔嘅。你都死喇！譬如而家噉樣。噉我打返去，喀。你係唔係喺商台做𡁵啊？原本係唔係都話係噉樣。而家就一定知道晒你喺深水埗、銅鑼灣，定喺商台，即係噉樣。即係我覺得係，其實哩個世界係每個人都有一個鬼馬嘅時刻嗎。
好鬼鬼馬𡃉唧，你？
冇理由-冇理由用咗，即係侵犯我哩個鬼馬權嗎。
係。即係計私隱權之後呢。即係我哋再微分法之後呢，就發現呢就係私隱權都可以放棄。
鬼馬權就唔放棄得。
有一單官司真係叫審死官啊。噉呢就有個，誒，阿嬸吖，喀，就都其實都應該叫婆婆𡃉嚹，就八十歲𡃉嚹。噉就俾車撞到。係一架巴士來嘅。噉𠻺撞到佢呢就脫骹啊，膊頭啊，脫跤同埋腿部𠻺骨折嘅。噉𠻺即係都幾唔開心喇，喀。跟住呢就即係要住醫院啊。噉𠻺就，誒，影響咗生活。噉但係呢佢就開始向哩個巴士公司索償，噉要償-誒，索償四十五萬。噉呢哩個OK吖，如果你話以即係身體嘅損傷。但係佢有一個特別嘅-嘅索償理由喎。就係話呢佢唔能-即係自從意外之後呢，佢就喪失咗一個能力，就係同哩個靈界溝通啊。即係唔能夠再進行佢嘅即係神，誒，嘅任務啊。佢之前呢即係十年前呢，佢得到即係𠻺一種特別嘅能力。就係呢即係俾啲神搞啊。噉呢自此之後呢，就有咗一種即係同人哋解籤啊，驅魔啊，甚至乎神打，請神上身嘅能力。噉於是佢就走去同啲街坊做啲靈媒嘅工作嘞噉樣。噉自從撞咗車之後呢，弊傢伙，搭唔通天地線。嗌極都唔上來，做唔到生意。噉呢就要求索償四十五萬嘅噉樣。噉你話即係如果打起官司上來呢，你話個法官點-點判呢？即係點樣揾到一個理由出來呢？
唔係。我-我覺得個理由係容-容易嘅。
係充分嘅。
譬如你一路係從事開哩個行業，吓。譬如你一月一號就俾車撞。然後到而家，譬如當係三月一號，你都未做過嘞，噉咪可以OK你停咗三個月。我覺得佢哋官司難打在乜嘢呢？你喪失咗。噉我賠哩四十五萬，係俾你喪失嗰個期間吖，抑或係俾埋你將來𡃉？因為你嗰個…
俾埋將來啊佢而家計落去。
俾埋將來就係，喂，難保你聽日就返來喎嗰一嘢。
係喎。即係你話隻手甩咗，唔郁得噉樣。噉你就係成世𠻺唔郁得𡃉喇，係唔係啊？
喀。一般我哋講𡁵喪失工作能力就係即係我可以證明到，喀，你係喪失咗吖嗎。噉而家我唔知點-點證明你好。原來隻靈玩你啊大佬呀。即係今次係玩你。
係囖。同埋嗰日（）唔開心，或者你聽日忽然間重行啲呢。即係原本你一次只係同一個神溝通傾偈𡃉唧。跟住兩個禮拜之後，忽然間嘩bik4lik1baa4laa4請晒成班人來開會喎，可以一次過。噉嘅時候，你會唔會賠返多啲俾巴士公司呢哩個？你唔會講𡃉啫。你暗中收埋𡃉啫，係唔係啊？噉哩個唔公平𡃉喎。
所以第一我就係話哩個四十五萬。唔知點樣定出來吖。即係佢自己開𡃉啫。
點樣定佢出來呢？
係嘞。噉，誒，譬如阿子華嗰個講法。譬如佢話十年前開始呢就做哩一樣𡃉嚹。噉如果十年呢，誒，唔知佢做咗幾多單生意呢。即係如果佢有噉樣嘅數據嘅話，真係可以幫到咁多人，噉咪可以話你咪計返「哦，原來每年我憑住哩一種特異嘅功能。」或者哩一種特殊你所講嘅所謂能力喇吓，噉𠻺到底可以呢為佢喺哩一個生活上邊呢係謀得幾多嘅哩個利益？噉然之後你咪從而算落去囖。噉但係佢都八十歲咯。噉即係來𡁵要project幾多年先得到哩一個噉樣嘅數字呢？又唔知。
係啊。但係佢可以同個神傾下偈嗎。俾多啲歲數，俾多啲歲數。噉講下講下，百零二百歲，隨時攞到返來𡃉喎哩啲嘢。你就係撞完之後「喂，哦，百二歲死？喂，唔得𡃉我。起碼-起碼二百零歲𡃉喎。可以噉樣講𡃉喎。即係哩個真係冇得計喎。
嗯。但係哩條橋都幾好𠸏我覺得。
哩條橋好啊。
若果係一條橋𡃉話就。
同埋唔係。佢-佢都有話佢即係平時即係月入都六千零蚊𡃉，平時同人睇下掌啊噉樣都。即係有數據，當然你冇單冇據𡃉喇。但係譬如佢平時都可以加埋哩一條上去我覺得。即係有乜嘢意外啊。加埋哩一○@上去啊。你平時話乜嘢冇咗生活情趣啊，冇咗工作能力啊。但係哩個平時我都同人睇下掌嗎，都講下前程嗎。哩啲真係賺唔少返來𡃉喎。
但係我真係覺得哩度有啲矛盾囖。即係如果你話佢，嗱，首先就第一即係當係，喀，聽故仔噉樣聽喇，喀。即係佢話自己又有哩個特異功能啊，可以同靈界溝通啊，又幫人預測哩個運程啊，占卜啊，驅邪治鬼啊，趨吉避兇啊等等呢，噉𠻺佢冇計到自己會噉嘅咩？
係嘞計唔到。嗱佢有一樣計到𡃉。就係我覺得睇今年。佢喺門口上邊喺佢自己間屋度呢，就掛咗今年嘅-嘅運程出來。我覺得如果佢今年預測哩個運程係啱𡃉呢，應該賠俾佢。嗱，有幾點佢話：樓市繼續跌。三月、六月會有天災地陷。七月台灣或中國會有戰爭。嗱，如果講得啱嘅話呢，應該賠四十五萬俾佢吖。即係佢係有見地𡃉喎噉樣。成功喎。睇到一年嘅運程喎。
噉但係問題就係話即係哩一個講到自己咁巴閉喇，噉佢點解唔會預測到自己係可以喺哩個九巴度索償到幾多錢，而唔需要睇佢任何嘢？甚至乎佢喪失-佢有機會係會喪失哩種特別嘅能力嘞。又或者預言到我以後呢就將會冇，或者係返返轉頭啊噉樣。根本冇得講𡃉喎。
「唉，哩一劫我係要硬食𡃉嚹。」佢梗係噉講𡃉喇。即係我明知哩劫係劫我𡃉嘞。我真係哩句，如果我，嗱…
同埋多係唔求得𡃉。係四十五萬呢，有得諗。
嗱，我唔攞四十六。我係知𡃉。講好晒𡃉。即係講晒數𡃉哩啲係應該。
但係我𠻺覺得講乜嘢都多餘嘞。如果好似你頭先所報導噉樣呢，一位老伯-老婆婆八十歲嘞，又骨折，又點樣斷手。賠返四十五萬，我個人來講…
起碼嚹。
梗係唔多喇。
唔多。我覺得唔多。
八十歲嘅老婆婆𠻺受啲噉嘅皮肉之苦。即係如果個錯在於…
真係巴士公司。喀。
巴士公司喇。係唔係啊？
的而且確係話咗已經判咗𡃉嚹。係巴士公司嗰邊係即係駕駛係有問題。
有冇講噉原本賠幾多俾佢吖？可能賠返八嚿水噉𠻺唔係好啱喇。
冇。未，噉𠻺係告𡁵𡃉唧噉樣。
即係佢而家索償。
索償𡁵𡃉唧噉樣。
係哩個四十五萬。
四十五萬。
噉其實照計佢唔使話自己係靈媒。即係以黃子華噉計，就正常地都應該俾返佢喇。係唔係噉嘅意思？站在哩一個即係客觀嘅人道立場。
唔係。佢就驚係就噉唔夠吖嗎。十萬、八萬睇好多醫生𡃉嚹。
阿婆呢阿婆就點樣，我覺得阿婆叻在佢可能佢真係，我唔知佢有冇噉嘅超能力喇。但係阿婆呢就唔明一樣嘢呢，喺哩個講法律嘅社會呢，佢係可以同你打哩個官司啊。我哋而家呢當然首先要證明就阿婆你有冇超能力啊。我哋就要喺美國就揾《X-File》嗰隊友。
走來驗一驗先。
就走來呢，可能研究你廿年啊大佬。《X-File》女主角而家個妹究竟點解俾人捉走咗，到-我哋到而家都未知。
都係一個謎。
重係一個謎。
噉阿婆我哋而家首先就要證實究竟你有冇料到。
喺香港可以有人證𡃉。
廿年阿婆，等唔等得啊？
揾曹宏威博士來搞搞佢吖嗎。又睇睇。係唔係啊？阿鍾永堂又上堂又睇睇噉樣。即係用科學同埋用一個傳統嘅即係…
陳果齊又要出現。
陳果齊出來。又-又起一起壇噉樣。用哩個角度去睇𡃉。可能真係上庭。上次都試過喇上庭。嗰啲有鬼仔嗰啲，又請佢上去睇一睇。哩啲官司都幾難打𡃉。即係有一個又係有科學根據。
嘩你哩一句，「上次都試過喇」就已經好似有案例噉喎。我真係唔知點同你講落去。
係有案例啊嗰個捉鬼仔嗰個。話佢-就話佢無端端死咗啊，俾隻鬼嚇死啊。審-重審𡁵啊好似係。
我哋繼續再講哩個話題，相信有無數咁多嘅聽眾都會係，誒，俾我哋嚇死𡃉。所以…
話俾大家睇睇。
參考下。
參考下喇。
結束咗哩個話題。
結束咗佢。
即係娓娓道來，噉𠻺講咗佢自己本身呢，作為一個職業女性，或者係一個女創作人呢。喺，誒，即係哩個機構裏邊呢，即係工作咗八年嘅一啲點點滴滴喇吓。噉但係譬如先前頭先講-講過呢就係話即係去到某一啲關口呢，你都覺得即係已經係晒冷嘅一鋪。如果都唔得𡃉話呢，都會諗住即係自己都執包袱𡃉嘞。噉𠻺最後一個嘅經歷就係哩個《睇真Ｄ》喇。噉卒之係一個成功𠸏。
係啊。當時係啊。
係一個成功嘅，喀。噉即係從而呢亦都換回一啲即係工作上嘅，或者創作上邊嘅信心啊，會唔會呢？
會𡃉。會𡃉。即係喺嗰段時間，同埋係有一班人好開心囖。有一班好開心嘅人一齊做嘢。噉其實嗰班好開心嘅人一路做到而家𡃉其實。
就係大姐明啫噉樣，喀？
誒，係啊。即係係-係-誒，其實係幾好𠸏。即係我覺得其實喺我哋自己嗰個team裏邊，我覺得有一班非常之好嘅staff囖。即係佢哋都係，誒，因為我哋而家度橋度到冇橋呢。噉就唔好嘞。講心願囖。你重有乜嘢心願未做？
做埋去喇！
喂，我覺得亞視就係𡃉。即係佢哋稍為有啲，譬如好嘅成績呢。你係覺得好激動啊成班人。即係我好記得嗰陣時《睇真Ｄ》有啲即係大姐明嗰啲，覺得係淚眼盈眶噉樣。硬-硬係下下都「反攻！」即係噉樣呢。
（）都係𡃉。「你俾我攞十點，我就請食飯！」噉𠻺十點啊。
係。即係當有些少希望，有些少曙光嘅時候，你哋呢就會好振奮𡃉。喀，每一次都係噉。而家係處於一種乜嘢狀態啊？
誒，而家都幾平穩𡃉。即係只要我哋大家唔好-唔好諗…
哈，即係只要唔好諗明天。
心境都幾好𡃉。
唔係。應該係噉講。其實係因為其實，誒，我諗我做得耐啊喺嗰度。開始呢，我覺得係「哎吔，十啊！」幾好。
即係已經冇乜-冇乜遐想啊，係唔係啊？
總算有個交代喇。
即係，嘩，十五點，二十點哩啲。嘥氣喇！諗-諗都嘥氣啊。會唔會呢？
即係，誒，其實係好難囖原來發覺。原來好難攞到一個好嘅收視嘅係。即係原來，誒，我自己返屋企可能都會係噉樣囖。即係你因為睇一個電視台。如果嗰個電視台係除非佢好-好差囖，情況好壞噉。你就會諗下隔離重有乜嘢睇。但係如果佢情況都唔係吖，都OK吖，噉你𠻺唔會記得隔離重有樣嘢一定要睇噉囖。
我哋講到好似好慘噉。好似低處未算低噉。噉已經有一億人呢，講過即係亞視點解咁不濟呢。點解硬係做唔起呢。噉我哋由而家余永姍，如果俾你講一個原因，你自己覺得最大嘅原因係乜嘢呢？
誒，其實係我覺得要好多年囖。即係其實要改變一個…
都唔少年𡃉嚹喎。好似都…
但係-但係每次都係又行返轉頭。即係其實佢變得太緊要啊。我覺得個上層變得太緊要係。係個問題來𡃉。因為其實係每一個人行入來，佢哋，誒，發覺，「嘩好亂啊！」然後跟住當佢發覺，「咦，唔係喎。」亂裏邊其實有-有自己嘅規律𡃉喎。
有佢亂-亂的美學喺入邊啊，有陣時。
原來只要掌握到哩個規律，其實就會有啲嘢會行到。噉𠻺每個行入來都會有哩個情況囖。然後當佢哋，咦，發覺開始明白個規律嘅時候，就差唔多又有第二個噉啊。噉哩個係-哩個其實我相信就算喺邊間大公司都會係噉。如果係不斷會…
其實係應該揾你做哩個高層，會唔會？你係最穩定。八年以來都重喺度。
我識嗰幾個都唔喺度。
唔係。你-有好多都重喺度嘅。
你之前，阿蕎英之前有一個李沛權。阿李生。當年李生都請我去做顧問啊，噉樣樣。嘩，受寵若驚。噉𠻺，兩下，阿李生你俾人趕走咗啝。有冇搞錯？即係心裏戚戚然啊，我當時都戥佢覺得。噉跟住阿蕎英，蕎英又係老朋友噉樣，吓。
走完又走。
以前我上司來嘅。最穩定係你。其實你係唔係應該企高啲呢？
唔係。唔係。
因為一企高，你又會走即係。
唔係。噉講好危險啊，大佬。唔係。我-我覺得，誒，我始終都係個製作人囖。即係去到尾，只係個製作人囖。實在係只係可以做好自己嗰範。但係自己嗰範都未做好囖其實。因為每次都重要話，「哎吔！死嚹，死嚹，死嚹，死死死。今個禮拜。」同埋我哋成日要星期一返去甩牌囖。即係甩下今個禮拜幾多waiting啊。噉如果好-好少少噉就可以定啲囖。如果衰起上來就會好衰。噉所以其實係要好小心囖。
衰起上來就會好衰（），步步為營啊都話要。
係啊，要。其實係，誒，對-對創作人來講其實好𡃉。因為你冇得-你其實冇乜點停𡃉。即係你，譬如你一衰呢，你就要諗即係除咗你當然可以唔諗。但係就要諗要點搞囖。
頭先你講過話但係你會鍾意。你話好玩啊因為。
係啊。
喀。係點樣乜嘢令你覺得好玩？
誒，第一，因為你冇得選擇去停步囖。即係你唔可以停𡃉其實。
冇得原地踏步。
你冇得話，喂，不如揞眼，閂埋門，鎖閘放狗。然後，誒，打下麻雀先。唔得囖。你真係唔可以。你真係。你因為跟住下個禮拜俾人鬧呢，你就開始要，咦唔係喎。我哋要點樣變。噉同埋呢係因為TVB跟得好緊啊。其實每樣嘢佢都跟得我哋好緊。噉跟到呢，我哋係○唔甩囖。即係唔知點-唔知點算啊，其實係。噉所以我哋成日都問嘅，「點呢？有乜嘢方法呢？重有乜嘢可以點？有乜嘢可以做？」同埋，「想做乜囖。」
其實我成日覺得吓，即係我哋哩啲局外人睇呢。亞視其實如果要有成-做到成功。好似你而家講TVB嘅殺着就係哩個。重犀利過任一招嘅就係「我，照搬。」
照搬！
「我就做得好過你𡃉嘞。」噉即係話你哋係要做一啲TVB做唔到嘅，或者TVB，喀，即係做唔到嚹。
唔係。未必𡃉。TVB我聽過佢哋有啲人度橋嗰啲啊，好驚亞視𡃉。「喂喂，唔好俾佢知道啊。知道呢，佢會早過我哋出街，做殘條橋𡃉。變咗做死我哋𡃉。」即係佢都好驚你哋用哩招。有冇人做過呢？
冇啊。冇乜嘢驚。
一早聽人做《新上海灘》嘅時候，我就做個《新新上海灘》搞你。噉有冇？都唔會用哩招喇。
冇嚹。
冇嚹。你話如果係講哩樣嘢，好早之前已經未有《新上海灘》已經有《上海風雲》。
好驚𡃉喎。佢真係。
做咗嚹秋官嗰陣時候已經。即係其實你數落呢，亞視咁多年呢，其實真係有你話你講創意，或者講即係包裝上邊，我覺得係嗰個力呢，係感覺到嘅。但係硬係呢，起唔到圍啫嗎。即係次次都話，「噓！來喇，來喇！哎吔吔吔。」「噓！來吖，來吖！哎吔吔吔。」即係成日-成日都係噉樣樣𡃉。
永遠都有一樣嘢撳住你。
誒，其實係你做-做阿二係噉囖，我覺得。
唔係。我問返嗰樣嘢。你係唔係要做一啲TVB做唔到嘅嘢，你哋先能夠成功呢？
我哋-我哋想。或者佢跟我哋會死嘅嘢囖。
喀。嗰樣嘢會係啲乜嘢呢？即係你一定諗過？
唔係。我哋開頭咪-咪覺得《睇真Ｄ》佢跟我哋會死囖。
點解佢會跟你會死？
即係我哋覺得因為其實等於-因為其實係好辛苦𡃉。即係因為TVB我哋個諗法就係因為佢哋大家都係想唔好咁辛苦。唔好搞咁多嘢，吓？
食慣好嘢。
噉囖。噉我哋呢就係…
即係噉樣係唔係即係都有一種，誒，誒，誒，工作上邊嘅哲學，或者一個諗法就係即係「多做就多錯，少做就少錯，唔做就唔錯」呢？
係啊。我覺得佢哋會係噉囖。但係我哋就，誒，爛-爛做囖。我覺得我哋係爛做囖。
噉哩個係直情係武俠上邊嘅對拳啊。即係唔同你用花招啊。你一拳，我一拳。即係食力呢，食到睇下邊個痛為止啊。
誒，係啊。但係原來，即係因為佢哋，睇下佢對嗰個節目個壓力幾大囖。即係譬如好似做《睇真Ｄ》噉。我哋嗰陣時，其實點解佢咁遲開。我諗個原因都係噉。因為其實真係辛苦。同埋其實要疏動…
但係其實係諗好耐。諗好耐要唔要咁辛苦。
要唔要咁辛苦。同埋係要疏。因為佢哋始終都係一間大機構呢。佢哋要郁一啲嘢係同我哋要郁一啲嘢係好唔同啊。
即係個機動性冇咁重。
係啊。所以其實即係打游擊有打游擊嘅好處囖。就係話，「喂，不如聽日打仗嘍。喂，來啊，來啊。」噉跟住就打𡃉嚹我哋。噉但係打完之後，就啲嘢爛晒。好難搞囖。
有排都未起返。
噉但係就即係以一個即係工作環境來講係我覺得係無敵囖。即係對我哋來講。對一個創作人來講係無敵𡃉。即係對老闆未必係好事。但係對我哋來講係絕對係無敵嘅工作（）。
即係真係，嗱，即係你而家係去到嗰個階段就係諗到想做就做𡃉嘞。
係。噉同埋，誒，因為實在所有人都習慣打仗囖我哋。噉所以其實啲耐力好緊要啊。即係如果真係要鬥耐力，如果當我都有劉德華，當我都有咁多咁重要嘅artist喺晒度呢。其實我哋-即係我哋成日都有種信念就係話，「你試下俾我有嗰啲人！」噉樣囖。同埋我哋有陣時重搞笑。
哩個會唔會係自我安慰嘅一個方法呢？
我覺得唔係。
即係釋然咗少少都係。你覺得係真𠸏？
我覺得係真嘅。我絕對相信。唔係𠸏。即係我覺得係…
即係你唔好俾我有嗰六百個藝員。
係。唔係。因為呢，我哋有陣時，人實係會𡃉。你度橋呢。度人哋啲橋好開心𡃉。即係覺得如果我係TVB。即係可能TVB又係噉諗喇。「唓！如果我係亞視…
「折墮嘍！」噉樣。
我就多嘢玩嘍！」噉囖。即係其實可能大家都調轉來諗。噉所以我哋有陣時，好似譬如你話，志偉佢哋嗰啲噉嘅嗰啲gameshow呢。
《掌門人》。喀。
其實我哋好早睇。
佢做咗好耐𡃉嚹其實。
我哋好早睇。嗰個係我哋心願。你一望住嗰啲節目係流口水𡃉。但係我去邊度揾咁多artist呢。即係當我冇嗰啲artist。邊個人想睇阿乜水贏，點答嗰個問題呢，噉樣。噉所以望第一次咪會流口水囖。有陣時會，「唉！真係！」
嗯。即係啲條件？
係啊。
係會有-有-係會有自愧不如嘅哩樣嘢。噉又或者即係譬如講返真係喺作為一個電視製作人呢。即係咁多年，你覺得你自己譬如做到即係哩一刻鐘呢，你覺得對於香港嘅電視水準啊，你有冇建樹呢？
誒，冇乜啊我覺得。唔係。我-我成日如果你問我，其實冇乜心願𡃉。即係我覺得係電視其實應該係嗰陣時有個老闆成日講吖嗎，即係「upmanship」。即係應該你係做一啲嘢呢，係俾個社會好少少嘅嘢。即係譬如可能我嘅生活冇辦法去到嗰種噉嘅環境。其實你係應該俾咗個夢想囖。噉我覺得我哋未做到。我想做啊其實。但係我覺得係我哋而家sofar冇人做過一啲乜嘢節目。你覺得，「係嚹！即係嗰個係我個夢想。」反而其實日本節目我覺得係有。即係所以狂睇日本劇集就係噉。其實佢係俾咗個夢想你囖。即係話俾你聽，人際關係可以咁好啊，啲男女主角可以咁靚啊。誒，好窮都好有型啊，噉樣。噉但係香港其實都冇-未行囖，我覺得嗰步。
我係，誒，睇即係以前《三國誌》噉呢。即係唔係你哋台嗰個啊。噉𠻺即係做將軍呢，真係好好打𡃉。揸把刀劈得幾刀𡃉。噉啲手下又聽晒佢話。噉就譬如作為一個即係女性嘅領導人呢，你會唔會有啲手下即係男性，佢你𡃉呢。即係覺得「喂，唓！得唔得𡃉？喂，噉樣。」即係會唔會作為一個女性嘅即係高層人士呢，會有啲乜嘢問題發生？
誒，我覺得我有晒所有女人嘅缺點囖。所以其實都有陣時都會提醒自己。因為呢通常呢，即係女人都會有一個問題𡃉。就係會錫個乖嘅。唔係錫個叻嘅。喀。噉我覺得係…
哩個男人都有𡃉我覺得。
係呀？哦，我以為淨係女人先會噉。
男仔錫個賺錢嗰個多嘅，噉呀？
噉所以其實都，誒，提醒自己唔好-唔好噉囖。但係我究竟係唔係噉。我真係唔係好清楚。
嗯。唔係。佢用咗個字已經表露晒喇。佢用個錫字吖嗎。男人唔會用個錫字。我錫啊！
𢱕個曳嘅，打𡃉喎我哋係。
係啊。我諗。誒，唔係。我不斷噉提醒自己唔好囖。因為我都見到好多缺點。我諗女人係有啲缺點嘅。即係會-會，誒，係啊，有好多問題我諗。
講返轉頭。如果講返大啲呢。你而家做嗰樣嘢係唔係你-即係你從來想做嘅嘢呢？抑或你少女嘅時候唔係諗住做哩啲嘢嘅？
唔係啊，唔係啊。唔係。我從來-哩個從來唔係我想做嘅嘢來𡃉。但係，誒，我想揀啲舒服啲嘅嘢做囖。
吓？
因為我自己讀電影𡃉。噉我覺得我分到囖。我分到，誒，乜嘢叫好嘅電影導演，同埋乜嘢叫藝術家囖。噉我唔想做個三流嘅藝術家。噉所以入行做電視囖。覺得電視即係，唉，你當一份工都OK嘅，噉囖。噉對我來講，我覺得係舒服𡃉其實做電視。
哦。你嘅意思係原本你有崇高偉大嘅電影理想，但係就知道自己力有不逮。於是就轉而就走去搞哩啲普羅大眾嘅電視。
係啊。係啊。
退而求其次。
嘩！
唔係。即係哩個唔係好刻意嘅。即係冇你講得咁複雜。我諗法就係唔好咁辛苦。
嗯。但係點知你係聰明嘅抉擇吖嗎。你做電影就死嚹而家。冇-冇得俾你創作咁滯𠻹啊。
唔係。做電影其實係我-我一定做唔到𡃉我覺得。即係我覺得係…
即係讀還讀。讀完更加知道做唔到。
係啊。做唔到。即係你覺得係好-好難-好難受啊。即係如果你尤其是將嗰樣嘢睇得太認真嘅時候呢，你覺得自己係個三流嘅藝術家呢，嗰種感覺一定我諗我可能死咗。
係唔係覺得喺電視就冇哩個壓力呢？
係啊。
即係電視就係…
電視可以當一份工。
唔係一個藝術嘅媒界來，你會覺得？
唔係。電視唔係一個要原創性好高嘅媒-即係人哋，你唔會對自己話我係-你唔會當話我係一個藝術工作者囖。我覺得唔得囖。因為你係要向市民負責囖，噉囖。
（）係嚹。係嚹。有少少。
情況好啲。我覺得感覺好啲𡃉。
唔怪得知我哋啲電視唔係好成功。
但係來𡁵呢，即係話九-九十年代尾呢，將會係即係電視又-又再一個新嘅即係…
comeback。
喀。即係再中興噉樣嚹。因為譬如好多媒體又弱咗嘞。噉樣。噉你點睇哩個大趨勢𡃉？即係有得做嘅？
係𡃉。我覺得係其實而家-而家係comeback𡃉。不過問題就係究竟要點行囖。喀。
即係你冇一套諗法嘅。
誒，誒，冇𡃉。我都話好多心血。
都係扯線扯手。
唔係。誒，其實係即係其實我覺得唔好諗得咁-唔好諗-唔好諗得咁複雜啊，我成日覺得。即係其實等於我哋有陣時成日會走錯路。就係話啲觀眾要乜嘢啊。即係成日坐喺度諗啲觀眾要乜嘢。其實真係唔知啊。即係冇辦法可以predict到觀眾要乜嘢。即係譬如好似我哋，誒，話，「哎，其實佢哋唔想睇嗰啲嘢。」但係其實你睇下《真情》！你就會知道點解你話啲人唔想睇啲好-即係噉樣類型嘅嘢。其實係重係好多人睇。同埋唔好話係師奶睇喎。即係都相當…
闔府統請𡃉。
係啊。相當大嘅range。噉變咗即係我哋成日喺度諗喎。「哎，其實係唔係應該可以噉？係唔係應該可以噉？」其實係乜嘢嘅format呢？其實你做到嗰個format最好，其實就已經好好𡃉嚹，噉囖。
噉對於譬如話喺即係亞視來講呢。你而家就覺得係一個即係對你來講係舒服，又可以耐唔時做到一啲嘢嘅。噉重有冇一個嘅，誒，理想𡃉，即係實質上？
誒，冇乜喎。
嗱，即係你又唔會做管理層啊。即係你喺製作上邊已經即係做到係相當之自把自為𡃉嚹已經係。
係啊。個性格問題啊。
係。
係啊。我覺得我好滿足而家𡃉。即係我覺得係尤其是有一班同事如果佢同你好。即係度橋。你，我諗都會感覺到喇。即係如果你有一班人同你一齊做嘢。佢係完全明你講乜嘢。大家坐喺度話，「死嘞。」噉你知道大家係死乜嘢呢。而係唔會問你「死乜嘢呢？我哋度乜嘢呢？」噉。噉係好好囖。噉我唔想冇咗一班同事。
即係你會係珍惜同事之間嗰個工作關係，同埋裏邊得到嘅樂趣係多過實質上喺你嘅即係個人嘅事業嘅推進？
唉，我覺得已經係差唔多嚹我已經。
極𡃉嚹你應該。自己去到極𡃉嚹。
我個性格去唔到盡（）。
作為一個三流藝術家已經。能夠做到噉。好極𡃉嚹已經係。
噉都好。好正啊。
但係市場上邊呢，譬如內地有冇得即係諗下呢？譬如我聽呢，沿海城市呢就話收亞視係清晰𡃉喎。即係同埋即係劇集嗰樣嘢都係…
即係你係唔係講𡁵「不如你放棄香港喇。」張達明…
返大陸捱得耐啲。
唔係。即係話會唔會有另一個支持點啊？
「喺順德好歡迎啊你哋。」噉樣。
係啊。嗱，譬如你-我唔知點樣。即係我嗰個-嗰個即係溝通係點樣，或者嗰個策略係點。
即係返內地接客啊。
能夠同內地。係嘞。即係溝通到嘅時候，你可以喺上邊直程住吖嗎。即係哩個我唔知吖。
唔係。嗰個唔係佢嘅範疇嚹。佢係做製作𡃉咋。佢已經講咗四次嚹。
但係都要諗下即係話，係唔係for嗰邊嗰啲-嗰啲觀眾囖。即係我覺得幾奇怪𡃉哩樣嘢。我睇呢佢哋即係而家係唔係即係合法地轉播嗎。噉呢但係佢哋係會有-有廣告呢賣𡁵哩個禮拜四嘅亞視將會做乜嘢。即係佢係會有噉樣幫你哋宣傳埋𡃉。噉但係即係會唔會有啲噉嘅市場價值呢？
誒，我覺得香-淨係香港嘅觀眾口味我哋都照顧唔到。即係都未搞得通囖。噉變咗我覺得，誒，嗰陣時，吖，有個老闆講過句好嘅說話。佢話大陸呢，地大啊，勿搏啊。唔好搏。
哦，唔好搞啊。
喂，想請問你一樣嘢唧。即係哩個純粹好奇。完全唔係因為話立心不良啊噉啊，喀。即係亞視有冇倒閉嘅危機𡃉呢，吓？
誒，我覺得唔會囖。
即係係唔會嘅。
喀。應該冇。應該冇可能𡃉因為。因為嗰啲電視台唔可以話你想幾時倒閉就倒閉。唔係噉𡃉應該。
係-係兩牌嗎應該係。係唔係啊？
點樣兩牌呢？俾你講下？
唔知阿Richard班講嗎。即係佢做電台見到好似話呢，一牌就兩間電視台香港一定有。即係唔可以一個專利吖嗎。
噉唔係啊。喂，噉個問題我經濟上我支撐唔到落去。我點樣兩牌唧？你唔使俾…
政府（）囖。
吓？你唔使我俾牌費我都死𠿪！即係噉樣做法係。
但係，誒，唔係。我成日覺得呢就外間人睇亞視呢係差過我哋自-即係你哋會睇。因為其實我諗係應該噉講啊。亞視呢係…
即係我哋有惻隱之心啊。你明唔明啊？陰公嚹。
唔係你哋。唔係，唔係。
唔係啊。嗰樣嘢真係係公專有快樂啊。
唔係個情況冇你哋睇到咁壞。
唔係。即係譬如-譬如你從來冇見過屋村嘅。即係自己本身係小康喇。中產人。噉你望埋去屋村。你覺得，「嘩你睇下，
陰公嘍。
即係啲居住環境又唔好啊。啲小朋友即係冇地方玩啊。」諸如此類。又雜啊。即係噉樣。但係其實如果你係喺屋村，你發覺裏邊係有樂趣嗎。
係啊。走廊伏喱喱不知幾好玩啊呵？
係嘞。即係你咪有哩隻樂趣囖。
唔係。同埋係我諗哩個係亞視其實我諗最大嘅問題就可能喺嗰個即係形象嗰度嗰個處理嗰度處理得反而唔係咁好。即係等於好似殺雞事件。即係唔使噉樣搬晒啲雞出來，睇住大家點焗死。噉其實根本個台裏邊個情況唔係咁，唔係危機重重𡃉其實都。即係都喺-喺某程度上我覺得係幾安穩𡃉。
逆境起枕就係哩啲嚹，係唔係啊？
即係其實某程度可能係傳媒對你哋唔公平呢。就係當有一樣嘢我哋成日比較呢就係，TVB，亞視係同等嘅嘢。點解人哋噉，你哋噉？其實我哋應該將佢唔同噉睇嘞。即係TVB呢，就係-就係，誒，長江實業。喀，哩個呢就小規模啲嘅地產公司來𡃉啫。即係噉樣睇。噉變咗你哋噉嘅生存其實都算係噉喇。
唔係。因為-因為譬如你話講大公司佢有-佢都有佢自己嘅困難嗎。即係譬如佢要乜嘢嘅人係同我哋好唔同囖。即係可能佢係我哋一倍噉。噉其實佢哋個壓力都大𡃉。不過問題佢即係當佢行出來，大家着晒西裝，好靚仔噉樣。有個好大嘅-嘅建築物。好宏偉噉。你又覺得「啊，OK喎。啊，你睇下人哋！」噉。噉我哋成日都爛身爛世噉解啫嗎。噉但係，誒，其實係，即係點解我會喺度即係待得咁耐呢？就係其中一個原因就係，其實幾穩定𡃉。即係對我來講係穩定𠸏。噉囖。同埋其實唔係好多人走𡃉咋。即係-即係有啲中層唔係好走𡃉其實。即係有啲-有啲重要嘅變遷固然。即係永遠都有𡃉喇。其實無線都有喇，噉囖。
即係譬如頭先講到呢，我想探討下你女性生活嗰方面呢。就係話呢，即係你講過成日返工放工。都冇乜時間。但係喂，我喺出邊睇唔係𡃉喎。即係作為一個傳媒嘅即係中層啊。中高層嚹。同埋女性𠻹。成日，嘩，生活好多姿彩𡃉喎。又去下ball啊，慈善餐舞會。有冇嗰啲𡃉其實係？
我冇啊。我個人好自閉𡃉，我覺得。
即係如果想話有虛名嘅女性要做哩一行呢其實係唔啱嘅。
其實電視台呢相對來講，我覺得做其他行業來講，比其他行業更簡單啊。我覺得啲人係越來越幼稚。即係我-我覺得做做下，越做越幼稚啊個人。因為你其實對住自己都係嗰班人呢，我哋成日話係啲老人精竇啊。真係𡃉。？幾@歲人。但係收埋人對拖鞋啊。噉嗰啲呢。即係夜晚偷佢嗰個麵先，噉。即係越來越係噉囖。因為其實你係-你困喺一個圈子裏邊。而嗰個圈子嗰啲人呢，淨係喺度做創作啊。其實佢哋唔…
都係無中生有。成日無中生有，無中生有。
係啊。係啊。做啲好無聊嘅嘢啊。即係劃花你塊面啊，噉樣。即係吼你瞓咗。即係重係做𡁵哩啲嘢。但係嗰啲係冚唪唥？幾@歲𡃉嚹已經。喺第二個環境𠻺唔會，唔會出現嘅。噉變咗我哋覺得其實我哋有啲問題就係即係我哋係-係到五十歲都重係會好幼稚啊可能。
哩個訪問去到尾嘅時候呢，亦都係即係多謝余永姍女士呢係點題地噉解咗呢，點解亞視今時今日係會變成噉。
唔係。唔係，唔係。即係佢係講咗即係其實創意上你好需要𡃉。即係你好需要維持個童心吖嗎。但係你係公關嘅image。你唔可以俾人睇到係噉。
好多傳-好多傳說嗎。即係亞視今日（），譬如你邱生嘅時代呢，就係佢分廁紙俾大家逐格嗎。噉樣噉樣。噉係唔係哩啲傳說令到即係亞視形象有問題呢，噉樣。即係要澄清啊真係出來。
所以唔好再傳嚹。
唔好噉傳啊。真係，澄清下先得啊。
喀。噉姑勿論點都好喇。噉我哋呢即係都希望呢余永姍呢，譬如佢頭先所講呢，就而家喺一個好愜意嘅環境裏邊可以工作喇。不論我哋睇到嘅電視節目係乜嘢都好喇。都希望呢，佢可以繼續呢喺哩度即係快樂地創作。
繼續佢嘅創意。
生命力好強啊。
係嘞。喺哩度即係做落去。因為呢實質上，譬如話，可以發揮創作空間呢。即係本地各個電子傳媒呢都唔係話有太多𡃉。
困難嘅。
都係難嘅。即係尤其是越有制度嘅地方呢，就變咗係越難去推行哩一樣嘢。噉𠻺希望即係來𡁵又會有一啲即係爭議性嘅節目啊，或者係爭議性嘅…
俾多啲嘢TVB抄下吖嗎希望你哋。
係啊。係啊。噉然之後我哋喺TVB睇個真嘅。噉多謝晒Sandy。
OK。
多謝晒。
有機會再傾過，吓。
吖，好。
噉𠻺最近呢就喺新聞裏邊呢睇到呢，就係話喺台北呢，就做咗一個民意調查啊。噉然之後呢，發現呢都幾，誒，震撼性嘅數字呢，就係話有八成嘅市民呢，就係好擔憂自己嘅人身安全啊，即係生活喺台北。
嗯。
嗯。
噉就亦都相當之不滿呢，警方對於維持治安方面呢，似乎都有一種無力感喺度啊。即係譬如話舉例講，就係話，誒，嗱空難喇，呢個係一喇吓。
嗯。
噉𠻺另外呢，即早前啲白冰冰嘅綁架案嘅事件呢。
係啊。
即係都搞到好大啊噉樣樣。
係。
噉即係甚至乎嗰啲兇徒又走咗好耐，即係周圍走，大家都唔知佢去咗邊。
即係沿途再犯案。
沿途再犯案啊，又走上去陽明山啊，搞到嗰啲大學呢，全部呢，即係緊急通知啲家長…
好揚，搞到。
幾擔心啊。
係啊。
即係搞到呢，係即好大單啊噉樣嘅。噉就…
我最近聽到個，即係睇到一段新消息呢，即係就唔知真定假𡃉。就係話有個女仔呢就（），就係白冰冰案嗰件事呢。
喀。
就話即係有一個受害人，即係俾呢個陳乜嘢興，陳俊興，係唔係啊？
陳俊興。
陳俊興就，誒，侵犯嘅。
嗯。
噉呢佢就話呢，就重有咗BB𠻹。
嗯。
噉佢打電話警署就話「我係好嬲佢，我決定生出來，然之後閹咗佢。」即係噉樣嘅新聞嘅。
嘩。
但係呢，佢就冇留到
咁惡毒啊？
人名同地址。即係冇留到名同地址，所以查唔到。
即係孽種喎哩啲直程係。
憎到噉呀？
係啊。憎佢話「嗱，我直頭話俾佢聽啊：你個仔來啊，生出來，我閹咗佢。」即係有段噉嘅新聞噉樣𡃉。
嗯。
即係你話幾恐怖啊。
啲民情都係好…
民情係好-好鼎沸𡃉都。
鼎沸呀？鼎沸啊？
啊鼎沸啊。
人聲𠻺鼎沸。
鼎沸啊。頂心頂肺啊。鼎沸，即係沸點啊即係。
沸。
哦沸。
佢就鼎沸，你就頂肺。
嗰個沸點。冇得講。
我哋細個讀健教成日都讀錯音。即係讀完時間噉解。
喀。不過反而呢，我就想講返呢，如果即係類似噉樣嘅調查呢，最近喺香港做呢，到底出來嗰個
係會點呢？
都唔會好得去邊嚹我相信。
近來又多炸彈又盛，係唔係啊？
係囖。你估我哋好得好多呀？
係。
我哋重大單啊。
即係調返轉來睇，嗱，即係以巴士嘅
係囖。
意外。
係。
就空難就冇-冇喇。即係…
喀。
托賴喇吓，即係叫做，喀。噉另外喇，但係你喺交通公路上面呢，譬如巴士都係即係相當之危險嘅嘢啊。
係啊。
高空擲物嘅案件啊。以至到呢，就係即係近排嘅呢個炸彈啊。
亦都有火人周圍走噉樣呢。
火人周圍走都奇怪啊。
嘩你真係幾驚喎，走百幾米。
係啊。
即係好彩捉到。
朝頭早五點噉樣啊。
都算係幾好，即係好快捉到兩個噉樣。
喀。噉但係你自己驚唔驚啊？嗱你，問返你嘞，即係如果譬如話一到十，你覺得即係…
係。
而家生活喺香港來計，嗰個，誒，即係居住環境
如果冇…
嗰個安全程度？
冇對比起上來嘅呢，就係驚嘅。即係冇對比啊，即係冇同其他一啲即係更加差嘅國家嗰啲地方吖。
唔係。以你自己-自己出發喇。
誒，睇下邊區喇。
即係唔好話澳門喇。
又好彩呢，我就係即係喺新區長大喇。
嗯。
即係見慣𠻺見…
適應能力好高。
適應能力幾高啊。即係啲暗角啊，又或者有啲人聚集啊噉樣，都適應能力都幾高啊。
係。
但係譬如，誒，即係上鎖呢，嗰棟門呢，都係即係通常都會lock多下。
喀。
即係習慣性。噉你可知即係你其實都係即係有少少擔心。
嗯。阿Paul呢？
我覺得睇新聞就已經即係好刺激𡃉嚹。
嗯。
係。
但係你而家即係唔係喺香港，就係喺台北喎。
我
即係兩地。嗱台北就已經大部份人都覺得係唔安全𡃉喎。
係啊。
係啊。
八成人係擔憂𡃉喎。
噉可能，但係我本身我唔係台灣人吖嗎。
嗯。
噉可能我去到都係遊客身份啫嗎。
當係遊客身份。
係啊。
噉大家…
唔係好關自己事噉樣。
喀。唔係好關自己事，同埋啲人可能都…
出入亦都係有呢個保安同埋security嘅。
出入有記者包住，閃光燈噉樣。
冇。我自己都成日出去嘅。
喀。
噉但係我覺得就都差唔，都唔好得去邊嚹，兩邊。
都唔好得去邊𡃉嚹。
我覺得都係唔好𡃉嚹。差咗比以前係。
喀。噉𠻺即係唔知遲啲呢，譬如下個禮拜度呢，會唔會呢，即係就住過去嗰星期呢，即係亦都有一啲炸彈案喇舉例。
係。
噉𠻺會唔會話報紙𠻺做一啲噉嘅數據調查？有嘅話，我哋再同大家講講。
噉就，誒，哩一個失業數字呢，即係攀升呢，似乎呢今年呢，都幾難呢，係即係逆轉哩一個噉嘅時勢嘅。
嗯。
噉𠻺但係呢，即係過往呢，通常一提到話失業呢，可能呢都會係講𡁵一啲比較基層嘅市民喇。
係。
或者係即係下層一啲嘅市民喇。噉𠻺但係呢，就今時今日呢，已經呢就喺哩一個，誒，即係中層方面嘅，誒，即係中位收入原本揾開，即係所謂社會裏邊嘅中產人士呢，都有，誒，頗多失業嘅情況呢，嗰個數字呢，都係幾得人驚𡃉。噉𠻺譬如呢，即係就住哩一個九八年來計喇，噉𠻺就即係登記要揾職位嘅呢，都有成即係，誒，萬幾人啊，即係喺二月嘅時候。噉呢就，誒，成功嘅個案𠻺得千幾𡃉咋。
係。
噉𠻺哩個呢，其實都即係引伸到一樣嘢呢，就同-同埋呢，就大家好，誒，意料之外啊，就當事人都意料之外啊。因為譬如話做到一間貿易公司裏邊嘅一啲中層管理人員呢，通常都諗住呢…
嗯。
係話即係可以繼續喺哩間公司服務落去啊，即係會唔會有晉升機會都唔知，但係已經似乎係去到一個呢，幾穩定嘅位來嗎。即係諗都諗唔到，吓，點解會係噉。
䟴䟴腳噉樣。
係嘞。係嘞。
係。
即係舉例譬如話早排，誒，誒，本地嗰間航空公司，噉一裁員來計呢，就即係幾大部份呢，即係唔係一啲基層嘅員工喎，反而呢就係一啲中層嘅管理人員。
佢哋人工貴吖嗎。
一來人工貴，同埋呢就係話即係年資𠻺比較高。噉有好多時候譬如話係嗰個實質上佢哋嘅崗位上邊嗰個工作量呢，其實唔係咁多。又或者係好多嘢可以俾其他人呢分擔咗來做啊。即係你一個人去做一樣嘢，噉可能呢，我揾三個平啲嘅人來做咗去呢，加埋都唔夠你份人工咁貴。
嗯。
喀。因為佢服務年期長啊。
係。
噉你按返嗰個，誒，每年即係，誒，加人工嗰個比例來計，噉𠻺儲咗咁長嘅時間，誒，即係都會係一個累積嘅數喺度。噉哩個都會係目前呢即係，誒，幾大嘅問題。噉而哩啲人呢，又好笑，有啲個案呢，就係話，即係佢其實係有個幾高嘅quali𡃉，譬如話有個大學畢業證書，或者有啲乜嘢文憑噉樣樣。噉但係，因為呢，做咗咁耐，或者係，都唔知擗去邊𡃉嚹嗰份嘢。噉而家呢，好嘞，突然之間斷咗纜喎。
嗯。
噉𠻺冇諗過自己會斷纜𡃉，即係嗰份證書，或者係求職嘅時候即係嗰啲推薦書啊，履歷。
都已經唔見晒嘞。
唔見晒𡃉喇嗎。
係嚹，點算？
係啊。冇得搞𡃉嚹。
噉點呢？你點話俾人聽？即係你得，即係譬如話三至四十歲人出來，即係你話，噉好啊：「阿黃生，噉你乜嘢quali啊噉樣？誒，你寫就寫唔知大學畢業啊，乜嘢文憑。可唔可以攞張來睇下？」
啊，但係唔見晒嚹。
「喂，我冇喎噉樣。」吖。
執咗笠嚹嗰間學校。
係嘞。噉即係變咗你喺求職方面呢，即係再轉職呢，嗰個競爭率就比較麻煩啲嘞。
就麻煩。
係。或者你揾-揾個老師出來寫封即係嗰啲referee嗰啲呢。
推薦書。
噉都唔知點揾喇大佬。
死咗嚹。
係喇。
死晒嚹班主任。請問米請佢上來囖，冇得講𡃉。
老到睇唔到字啊可能。
係囖。真係唔掂啊。
喀，即係嗰啲又係比較上𠻺即係陰公啲囖。噉甚至乎另外呢，如果但係你話新出來嗰啲呢，又係比較麻煩囖。即係譬如大學生啱啱畢業，噉有啲個案呢，都係話即係不停噉揾工。
係。
揾咗十個月都揾唔到工。
嘩。
但係來𡁵喎，重難搞啲，話俾你聽，可能將會大批人回流返來啊。
係。
因為呢，即有啲朋友呢，譬如最近去完加拿大呢。
嗯。
都話嗰邊呢，即係啲人心惶惶啊。
都唔係咁好景。
係啊。對於即係除咗即係全球性嘅即係哩個經濟有問題之外呢，佢最-最主要係加拿大嗰邊呢，個稅制變咗啊。
嗯。
即係抽稅抽得好犀利啊。譬如即係嗰邊啲華人如果你物業嘅話呢，就全球報稅。即係香港揾到嘅都要喺加拿大報。
嗯。
噉同埋呢，佢個商業稅呢，忽然之間加咗成三倍啊。
嗯。
噉佢而家呢，就話呢，而家喺譬如多倫多噉先喇。
即係生意惡做嘞。
生意惡做啊。
揾埋唔夠俾政府。
係啊。估計呢，就會可能如果即係佢哋而家申請𡁵，即係成班聯合晒啲所有嘅華人商鋪啊，同埋一啲西人嘅鋪頭呢。
嗯。
就呢同政府講，即係話可唔可以…
即係業內人士喇。
業內人士，即係可唔可以減稅嗰啲。如果搞唔掂呢，可能有八成嘅鋪頭呢，話特別係餐館要執笠啊。
嘩。
因為…
好多香港人𡃉喎。
係啊。因為佢嗰個，誒，稅收呢，忽然之間加咗三倍，即係個租金啊。
係。
令到引致佢哋…
租金？
係啊。
即係所有為皮嘅嘢喇，係唔係啊？
物業稅啊。原本係譬如，誒，誒，誒，佢，誒，佢有個例子𡃉，就話今年呢，有個朋友呢，就係以前呢就要交開一個數喇，但係呢，而家今年呢，交十三萬四千幾蚊，即係加幣嘅一個物業稅。
嗯。
噉就比而家嘅呢，多咗三倍幾嘅。
嗯。
好犀利喎。
所以佢根本就做唔到。
嗯。
做唔到生意。
噉幾弊𡃉喎哩樣。
噉咪返來香港囖。
但係呢度都唔係好景吖嗎，大佬，即係話。噉你返到來，噉𠻺一樣嚹喎，同樣面對一樣嘅問題。即係譬如噉講，未必係話喺嗰個，誒，你營運上邊…
係。
嗰個皮費會高咗，但係調返轉就係個市係淡嘅。
係。
即係而家。根本係喺度即大家諗下點樣渡過哩個難關嘅時候。即係唔好講話你外來要返來，即係開餐館喇。本地啲餐館都已經嗌晒救命喇。
香港都係喇。
噉又係。
一模一樣啫嗎。即係基本上你都係喺嗰個咁劇烈嘅競爭同埋呢，即係消費咁疲弱嘅情況底下呢，即係所有東主都諗住係即係渡過哩一個嚴冬。但係呢，就唔知佢幾時呢，先至係有哩個即係春天可以出現。
唉。
即係幾無助啊。原本就諗住啊，有啲即係譬如十年、八年之前走去移民嘅。
嗯。
或者啲藝人噉樣諗住揾個新世界噉樣。點知忽然間又唔得嘞。即係聽講嗰啲又話而家俾人封屋啊。嘟嘟姐嗰啲啊，話要：「喂，你爭我哋幾多錢稅啊。」噉樣。
噉佢係佢喺嗰邊問題，佢冇交，佢喺香港。
係啊。有啲。
報稅上邊嘅一啲問題。
我聽到好多人唔敢返去𠻹啊有啲。
係唔係啊？
即係唔，返去俾佢捉啊即係。
咁大鑊呀？
係啊。寧願唔返去住啊噉樣啊。
唔係。香港朋友呢就係，喂，譬如你話即係移民咗外國嗰啲，係人返來唯一一個出路𡃉啫基本上係。
係囖。
就係加入《真情》，啱唔啱啊？噉𠻺先前呢，我哋講到呢，就係話即係喺哩一個而家呢，勞工處嘅哩個失業登記同埋即係職位空缺嘅統計方面呢…
嗯。
就似乎呢，有幾大部份呢都係來自一啲中層嘅管理人員啊噉樣。
嗯。
噉當然經濟唔好喇。即係好多公司要繼續營運嘅時間呢，當然呢即係削減佢哋自己嘅開支呢，就會揀咗呢就係話中層嗰班服務年資比較高，累積嘅即係薪酬亦都係會高。
嗯。
嘅嗰啲人呢，噉然之後就會揾一啲即比較上，誒，其他嘅同事呢來到分擔咗佢嘅工作啊，噉𠻺令到即係佢哋𠻺變成啲失業大軍裏邊嘅其中之一份子啊噉樣。噉哩個呢，其實返返去呢，就係話喺嗰個架構方面，我覺得要檢討嗰個問題囖。
嗯。
有問題存在。
係嘞。噉但係哩個架構又好奇。即係一路以來都係噉樣。即係譬如你加入一間公司，由一個小職員開始做起。噉𠻺慢慢呢，即係譬如話奉獻咗你，十多廿年嘅青春，做到去一個經理或者係一個主任譬如噉樣嘅位置裏邊。
係。
噉𠻺計正就即係人同人之間，就即係人情味就總會有𡃉哩啲嘢，喀。噉𠻺，啊，都算係老臣子啊，或者打過江山啊噉樣。噉𠻺始終都會有一個感覺就係即冇功都有勞，都即𠻺叫做做咗咁多年嘞。
係。
係啊。
喺哩間公司裏邊服務，係唔係啊？噉𠻺然之後呢，但係一去到呢，真係睇一睇盤數，或者外邊即係生意啊，各樣嘢嘅時間，就即係好現實嘞嗰樣嘢就。
對唔住嚹。
噉冇辦法。真係要講一聲即係對唔住嘅時候。噉但係哩啲人跟住落來係點樣樣呢？
而比較奇怪嘅就係話呢，個老細呢又會同你講啊，之前就話：「輝虹，喀，嗱，你好重要啊對間公司，𠻺升你做經理。冇咗你，我間公司真係唔知點算啊。你一力承擔。」點知一個唔覺意，又可以抄咗你𡃉喎。
唔係，如果佢係…
冇咗你又冇乜所謂喎。
重要揾你條靚來取替你喎。
係啊。又冇乜所謂。即係哩個架構又幾奇怪𡃉。
唔係。所以咪就係話即係人情還人情囖。去到尾…
係。
嘅時候，啲數字同你來講，即係作為即係一個公司嘅決策人裏邊就「哎吔生意真係難做。」噉嗰啲。即係譬如銀行同佢𠻺冇人情講嗎。
係啊，係啊。
或者係佢嗰啲買家賣家，即係對佢又係冇人情講嗎。
係。
即係你冇嗰個競爭力嘅時候，噉𠻺冇辦法嚹。你只能夠就係縮皮。噉所以呢，就我覺得哩個制度係會，即係真係一個面臨崩潰𡃉。
嗯。
即係一個傳統嘅公司嘅制度。
係。
除咗話啲即係經濟好景，或者係即係滑落，會帶來即係哩啲沖擊之外，噉𠻺其實而家高科技都會係有哩啲噉嘅情況出現嘅。
係啊，係啊，係啊。人手越來越少啊。
人手呢，就即係你需要喺一間公司裏邊擺嘅人呢，就越來越少嘅。
嗯。
亦都理論上呢，即係由於即係透過即係譬如電腦啊，或者通訊啊，資訊發達啊，等等嘅，誒，誒，新嘅哩啲硬件呢，出現嘅時間呢，或者啲新嘅科技上邊嘅制度出現呢，其實即係根本人喺間公司裏邊係理論上真係越來越少人𡃉。
嗯。
即係好多人呢，都係如果要做嘢都唔需要返公司做嘢。
係啊。
噉即係其實應該呢，係應該準備定呢，來𡁵嘅日子裏邊呢，即係唔好諗住喺間公司裏邊呢，係可以即係𠻺打一世工啊噉樣樣。其實即係譬如你早前…
嗯。
達明都講過，就係話即係嗰個外國嗰個趨勢呢，就係即係大家越來越呢，係幫自己打工啊。
係啊。
即係自己就係自己嚹。
自己就係老闆嘞。
又係老細。
一個人係打幾份工嘅。總言之呢，你有散嘅，即係你有需要到我喺哩一段時間裏邊，幫你做某一啲嘢，噉呢我就接咗你哩一個job來做。
噉𠻺靈活啲囖，萬一有啲乜嘢都。
係。噉但係因為哩個係同傳統譬如話一個返工嘅模式係有好大嘅
唔同晒嚹已經，係。
諗法嘅。未必有好多人好快可以改到嘅。
係。
因為譬如你，啊我譬如，誒，誒，我個人唔係咁，誒，誒，有乜嘢大嘅諗法嘅，或者即係對自己嘅事冇乜野心，只係希望呢，嗱，我付出我可以做到嘅能力，噉呢就即係交俾間公司嚹，然之後交俾間公司呢，就，誒，穩穩陣陣喇，我又唔會犯錯，總言之交落來嘅嘢我𠻺做好，喀。誒，噉但係哩間公司亦都有好多福利係俾你，你過往係享有慣，譬如醫療福利啊，保險啊，誒，即係，誒，公積金啊，即係等等哩啲呢。但係如果你自己做老闆嘅呢，就冇咗哩樣嘢𡃉喎。
係。
有好多人呢，就會覺得突然之間冇咗一個安全感啊。
嗯。
即係譬如話以前「啊，我總言之喺哩間公司，哎，真係咬實牙根，老老實實噉樣做喇。噉𠻺我退咗休之後又有退休金啊。噉然之後就點。噉可以發展即係其實自己個家庭啊，各樣嘢啊。
係。
噉但係如果而家冇錢做老闆嘅時候呢，就嗰啲數呢，你要自己計埋，即你要準備啊，beprepare啊就係你自己準備，係要自己做老闆啊。
同埋好講性格𡃉。即係譬如你性格點呢，啱你嘅環境呢，你發揮得好啲𡃉。譬如嗱，你，即係個人譬如multi-focus啊我覺得如果做老闆一定要。即對每一樣嘢呢，你都有興趣去做𡃉。𠻺同時間可以管理好多嘢嘅。
嗯。
如果唔係呢，你…
Multi-tasking，係唔係啊？
喀。你去做-做老細嘅時候呢，噉你啊嗰啲又要計啊，又要計數，哦，又要成-成本，之後又要計個quality，即係個質量。同埋又要同人傾生意喎，又要計個，即係有人際關係喎。
嗯。
噉有啲人係唔得嗎。
嗯。
有啲譬如，誒，誒，我淨係真係好專注做嘅。我唔花-花唔到精神啊。我專注做一個可能，誒，誒，engineering。我做得好好嘅，好有創意嘅。但係呢，叫我同人傾計呢，我就口啞啞嘅。
唔係。噉你可以唔使做哩一樣嘢𠸏。即係如果你真係自己本身有一個強項，譬如話即係，誒，誒，舉例講，有啲人係，譬如而家電腦行業噉樣呢。
係。
就即係最需要人手，但係就唔會話有一間公司請晒好多電腦精英來，然之後呢，就係即係聚集喺度。
嗯。
誒，可能都會即係面臨咗解體嘅情況，就係話，冇嘅，噉譬如阿Paul嗰間公司，你係需要揾一個人幫你寫一啲programme。
係。
噉你咪揾阿達明。
喀。
噉阿達明呢，就係喺即係譬如我-我-我接到你哩個job三個禮拜之內呢，我幫你搞掂佢嘞。
係。
或者我幫你，即係安裝哩啲啊，或者幫你設計一套系統啊。噉做完之後就拜拜。
嗯。
喀喀。
就講完嚹。噉呢就到你，噉你咪用𡁵佢嘅哩一種，誒，即係專業囖。
嗯。
然之後呢到第日，可能你要upgrade一啲嘢嘅時候，噉你咪…
又揾返佢。
係。
又再揾返佢。噉你都唔需要話做好，即係你都係做返你自己本行嘅嗰樣嘢。不過…
係。
靈活啲囖。
喀，靈活啲。但係問題就係話即係要個思想上呢，個諗法上呢，就要調節到去哩一個位，就係話唔好諗住即會有一份，誒，即係有一間公司，即係譬如哩個教訓呢，今次即係哩一個噉嘅，誒，經濟危機呢，喀，即係對於我哋來講呢，係好多時候真係可以啪一聲突然之間，醒返嚹。
嗯。
因為譬如香港好耐以-即係個安定繁榮，即係哩段日子呢，我哋過即係舒服嘅日子呢，過咗好耐嘅。
嗯。
即係香港人呢，係好多時候呢都會，我自己本身覺得呢，就係話，誒，投入咗去一種呢，就係嗰個必然性啊。即係老奉。
老奉啊。
係。
真係老奉呢就係話，嗱股票，係老奉升嘅。
喀。
即係噉啊。樓價，係老奉升嘅。誒，人工，係老奉加嘅。
長糧老奉攞嘅。
老奉攞嘅。即係噉樣，𠻺全部都係噉。
喀喀。
噉但係呢，就即係你…
就唔得嘞。
而家一搦走老奉哩兩個字呢，哎吔，弊傢伙。
返返去六十年代。
係啊。
自己接受唔到啊。即係好多時候就係接受，「吓？點解股市會跌𠸏？」喂大佬，股市梗係會跌喇。
係囖。
係唔係？一定係嗎。
有升有（）嘅。
即係噉解吖嗎。噉所以就係變咗，唔好再睇一個叫做老奉大-兩個大字之下呢。
嗯。
即係重係老奉地諗住老奉係得𡃉呢，噉就弊傢伙嚹。
即係要有危機感嚹。
係。
隨時諗住即係身邊啲嘢都可能會唔見，噉樣就會舒服啲，係唔係啊？
我最近呢，都算係即係做老闆。
嗯。
就夾份即係搞舞台劇啊。但係發覺呢，我真係原來係唔係好想做哩一嘢𡃉。
嗯。
即係當你啊諗住，啊做創作嘅時候呢，又要諗下啊嗰條雞仔數點樣計啊噉樣呢。
嗯。
即係做唔掂啊。
嗯。
反而係即係有啲人呢，又會鍾意享受哩一樣嘢喎。嗰個吳鎮宇就係鍾意享受哩一樣嘢嘅。
係。
即係佢係性格係噉。我唔知阿Paul又會點吖。譬如即𠻺你會唔會鍾意，吖，我成間公司我自己運作晒嘞。即係我，誒，都係點樣出版，邊隻唱片啊，點樣去，都鍾意自己做𡃉，一手一腳。
我鍾意自己做得到嘅，盡量自己做囖。
係。
但係頭先你講計數嗰啲就真係我唔掂嚹。
即係寧願譬如唱片封面我𠻺想自己做，諗下噉，係唔係啊？
係啊，係啊。
啲人…
但係通常就一定有個人，你唔做嗰啲嘢，佢-佢專門佢做𡃉喎。
係。
譬如阿榮噉，佢𠻺最叻計數𡃉喎。
係？
有啲乜嘢就：「喂，阿榮呀，喂，哩度點啊？」噉樣呢，佢就搞掂嚹。
度一度佢先喇，係唔係啊？
噉你就會依賴嘞。
係。
即係不嬲咁多年都係噉，你就依賴晒佢嘞。噉忽然間有一日阿榮話：「我唔計數嚹。」噉我就大鑊嘞。
係。
就係噉囖。喀。
調轉喇大家，噉樣𠻺就麻煩嚹真係。
係囖。
噉咪即係變咗喺哩一方面呢，亦都唔係話要要求即係大家全部都變，忽然之間一嘢變到十項全能。
係。
喀。
噉即係如果係可以譬如話，你哋噉樣樣就三個人，噉𠻺各施其職。
喀。
可以做到自己嘅嘢。噉都可以係一個即係小組嘅-嘅形式囖。
嗯。
噉其實夾到𠻺幾好𡃉，吓。
係啊。
喀。噉即係變咗即係要點樣增加自己嗰個，誒，最大最大個安全感原來呢，去到尾呢都係來自你自己嘅競爭力啊。即係而家哩個教訓就話俾我哋聽嘞。
嗯。
即係話，哦原來，係啊，你係做到，不過你貴。
嗯。
有兩個你嘅即係手下係平過你，加埋就已經做到你嘅嘢。噉你嘅競爭力就已經唔夠佢嘞。
嗯嗯。
噉喺一個呢，就係話面對咁大，誒，誒，壓力或者係即係經濟下調嘅時間嘅時候呢，每個人自己本身獨立嗰個競爭力呢，就好重要嘞。即係原來最大嘅安全感呢係來自哩一樣嘢。
弱肉強食啊。忽然間有啲動物…
忽然之間。
動物世界嘅感覺噉樣𠸏有啲。
但係嗰個滿足感咪會唔會大啲呢？即係喺噉嘅市，咁大競爭力嘅，我都能夠發揮出來嚹。
屹立不倒，噉樣。
係。當然都會係喇。
創出一番事業，即係哩個係即係寫第日嘅。
咁大挑戰。
自傳裏邊第一版來嗎。
係啊。
我就喺淡市裏邊企起身𡃉嚹。即係我話真係…
張達明俾我哋呢，係搞掂，可以成為呢就係自傳裏邊嘅第一頁，係唔係啊？
寫第一頁啊。
亦都同呢廣大呢黃貫中嘅fans呢，就係要即係𠻺或者Beyondfans呢，即係要交代一下佢哋嘅行情啊。噉𠻺今日呢，即係都特別呢揾阿Paul上來。因為呢即係跟住落來佢啲日子呢都會係分咗去好多其他嘅地方嘞，都唔喺香港啊。
係啊。
噉所以呢，就短期內呢，都幾難呢，誒，佢會出現喺到《無字頭》𡃉嘞。
係呢。
噉𠻺就即係交代一下先喇。噉𠻺首先呢，就係話下個禮拜就要去返台灣喇，除咗做宣傳…
係啊。
亦都要為呢，就係話，誒，四月底、五月初嘅校園巡迴演出。
校園演出。
可能會招呼一班豬朋-朋狗友。
會玩幾多…
會玩盡囉。
盡量招呼喇。十幾場啊。
十幾場。即係好喇，即係台灣就好多大學吖。
係啊。
噉就，誒，一般來講呢，都係好多歌手呢，好好熱衷啊，尤其是鍾意玩live嘅朋友喇，吓。
係啊。我鍾意啊。
噉即係譬如話陳昇啊。
佢哋係啊。
即係阿小鳳啊。哩啲呢就好鍾意呢，巡徊大學嘅。
係。
因為呢就即係群情𠻺洶湧。
洶湧。
啊大家又奔放。
係。
噉你知啲樂迷呢，又係，誒…
熱情。
熱情同埋呢即係都係，誒，誒，有噉嘅心喇。
係啊。
即係鍾意投入哩啲活動𡃉。喀。
校園（）。
據講呢，嗱，我就未去睇過，誒，台灣即係喺學校裏邊嘅演出。噉𠻺即係如果遲啲你哋搞嘅時候，我如果得閒嘅話，我都想見識下。
來睇下吖。
我都想見識下。
指教下吖，指教下。
喀。因為人數又唔會係，誒，好多嘅。
唔會好多𡃉。
喀。
唔會好多𡃉咋。
係一千幾百嗰種？
我唔知啊。就係啲學校hall噉嗰啲
嗯。
我諗唔擺得好多人𡃉。但係我鍾意嗰啲氣氛嘅。
係。
校長都來埋嗰啲氣氛吖嗎。
係啊。震到校長嘔噉樣，就正嘞。
真係？
哦，佢就喱喺自己間房度震到嘔啊？我覺得佢○頭唧，喺裏邊（）。
○頭。嘩噉咪重好啊。
係啊。
喀。噉𠻺但係呢，就喺哩一個嘅即係台灣嘅校園巡徊演出之前呢，噉就阿Paul都要充充電呢，就係去英國喎。點解你會揀英國𡃉呢？
啊…
即係自己放一個假期先？
啊一來我𠻺鍾意英國…
個feel。
嗰個feel囖。
係。
二來其實我都唔係話淨係放假𠸏。噉上去即係可能寫少少，準備啲新嘢啊。
準備啲新歌呀？
攞下feel，噉順便抖一抖囖。
係，係，係。
噉英國係一個我不嬲都好鍾意嘅地方。
嗯。我自己呢，喺英國就即係唔係去過好多地方。但係去過倫敦同埋，誒，曼撤斯特。
好feel喎。
曼撤斯特呢，就係真係好嘢。但係我遺憾地呢，就係因為嗰次，誒，停留時間好短啊。即係停咗…
嘩！曼撤斯特呀？我好想去啊。
停咗即係𠻺三日兩夜。
嗯。
其實係。喀。噉但係即係見到嘅嘢就唔夠多啊。
係唔係啊？
即係嫌自己見嘅嘢唔夠多。
有冇啲嗰啲Stone-（）
倫敦就會成日去啊。誒，有𡃉。曼撤斯特呢，其實如果即係真係話鍾意流行音樂嘅朋友呢，或者鍾意搖滾音樂嘅呢。
喀。
其實年青人係好𡃉。因為…
發源地啊。
佢本身呢，唔係即係曼城之音呢，即係Manchester's Sound呢，本身就係即係成立咗一樣噉樣嘅嘢先喇，噉呢就都稱得上係英國即係𠻺流行音樂重鎮來嘅，基本上。
好多人玩音樂嘅嗰度。
係嘞。如果你係去，誒，倫敦嘅話，即係for一個旅遊呢。
喀。
即係去睇名勝啊，或者係即係去買嘢呢，倫敦都係好嘅。
喀。
噉但係呢，如果你真係要講𡁵一個即係比較上，點解有多啲感覺，奇怪嘅城市呢，Manchester呢就係好嘢來嘅。因為呢佢本身係一個好古舊嘅城市。
係。
好老𡃉嘞。即係哩個城市佢嘅…
會撞到BeeGees𡃉。
年齡。
佢哋行來行去。
嗰個年齡呢係好老。噉但係呢，啲人就好後生。
嗯。
事關呢，就係話佢…
啲老人家。
啲老人家就已經即係好多呢已經離開咗哩度。
啊。
譬如話係去養老嘅話呢，噉曼-曼撤斯特就唔係一個好好養老嘅地方來𡃉。噉好多譬如話佢去咗英國其他嘅地區定居啊，或者係去咗倫敦啊譬如噉講喇。
郊外啲嗰啲。
係嘞。噉反而呢，就好多學-其他地方嘅學生會去Manchester啊。
讀書。
係嘞。噉變咗Manchester就自己本地城市嘅，誒，誒，年齡亦都平均都係細𡃉。
嗯。
喀。
噉所以呢變咗嗰度呢，就好多嘢玩嘞。
多音樂人嘞所以。
係好奇怪。即係嗰個城市即係變咗一啲好舊嘅，就會見到一啲好wei1嘅人嘞。
噉我好多人都…
八個耳窿嗰啲人呢。
有冇好-好-多人-有冇好多人踢波啊噉樣啊又？
誒，即係都有𠸏。哩啲都係一啲熱門嘅活動來嘅。
喺條街巷嗰度。
啲年青人嗰樣嘢。噉呢，就係即係個感覺就係話，好似喺，誒，一躉好老嘅，誒，建築物入邊呢有好多後生仔喺度開party。
係。
哦。
而家啲社區中心都係噉𡃉嚹。
係。全部都係哩啲feel。
係。都係哩啲feel𡃉嚹。
都係哩啲feel𡃉，係唔係啊？
梅窩啊嗰啲都係噉𡃉嚹。
喀。噉我覺得呢，即係如果你有時間嘅話呢，即係要即係攞下啲感覺啊，或者係即係𠻺…
去硬啊。
去硬呀？
聽你噉講。去硬啊。
揾日喇。
唔好老點我啊。
或者倫敦係坐火車去，都係幾個鐘頭噉就到嚹，喀。
夠嚹。嗯。
噉沿途嗰啲countryside嘅景色都係唔錯𠸏。
我諗住搦張地圖就…
就來嘞，係唔係啊？
自己去𡃉嚹。
孭住支結他噉就去𡃉嚹。
係嘞。唔好講笑啊。
哩個都係好緊要啊。或者去到嗰邊買都係好𡃉。
噉咪好啲囖。
揾到好多（）係唔錯𡃉。哩個都係一個好嘅選擇。噉喺度呢，即係𠻺要再一次呢即係，誒，阿Paul來𡁵你哋順風喇。噉𠻺好多fax都係噉𡃉。即係𠻺…
係。
希望你哋譬如喺台灣嘅演出啊。
又想睇你concert啊噉樣啊。
過來睇吖。
係唔係啊？好吖。係。我哋有機會再見喇。拜拜。
拜拜。
拜拜。
